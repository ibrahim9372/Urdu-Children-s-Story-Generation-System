جاوید اقبال بس مجھے فتح گڑھ کے اسٹاپ پر اُتار کر آگے بڑھ گئی۔  <EOS> میں نے کسی سواری کی تلاش میں اِدھر اُدھر دیکھا تو دور دور تک کوئی تانگا وغیرہ نظر نہ آیا۔  <EOS> اندھیرا پھیل چکا تھا۔  <EOS> اتنے میں عجیب سے حلیے والا ایک بوڑھا مجھے اپنی طرف آتا نظر آیا۔  <EOS> وہ پھٹے پرانے، میلے کپڑے پہنے ہوئے تھا۔  <EOS>  داڑھی اور سر کے بال بے تحاشا بڑھے ہوئے تھے۔  <EOS> آنکھوں میں عجیب وحشت ناک چمک تھی۔  <EOS>  ”کیوں میاں! کوئی سواری ملی؟“ بوڑھے نے نزدیک آ کر پوچھا۔  <EOS>  ”جی نہیں، لگتا ہے کہ سب تانگے جا چکے ہیں۔  <EOS> ‘‘ میں نے جواب دیا۔  <EOS>  ”تم فتح گڑھ جا رہے ہو نا؟“ اس نے پوچھا۔  <EOS>  ”آپ نے یہ کیسے سمجھ لیا کہ مجھے فتح گڑھ جانا ہے۔  <EOS> “ میں نے حیرت سے پوچھا۔  <EOS>  (جاری ہے)  <EOP>  ”سیدھی سی بات ہے، اس جگہ وہی مسافر اُترتے ہیں، جنھیں فتح گڑھ جانا ہوتا ہے، کیونکہ قریبی گاؤں وہی ہے۔  <EOS>   <EOP>  “ بوڑھے نے کہا۔  <EOS>   <EOP>  میں چپ رہا تو وہ بولا:”آؤ، پیدل ہی چلتے ہیں۔  <EOS> یہاں کھڑے رہنے کا کیا فائدہ۔  <EOS> “ یہ کہہ کر وہ فتح گڑھ جانے والے راستے کی طرف چل پڑا۔  <EOS> میں اس کے پیچھے ہو لیا۔  <EOS> چلتے چلتے میں سوچ رہا تھا کہ اس بوڑھے کو میں نے بس میں تو نہیں دیکھا، پھر یہ کہاں سے آ گیا۔  <EOS> اندھیری رات تھی، سنسان راستہ اور ایک پُراسرار بوڑھا ہمسفر تھا۔  <EOS> میرا دل زور زور سے دھڑکنے لگا۔  <EOS>   <EOP>  دیو قامت درخت مجھے بھوت لگ رہے تھے۔  <EOS>   <EOP>  ”تمھیں ڈر تو نہیں لگ رہا؟“ اچانک بوڑھے نے پوچھا۔  <EOS>   <EOP>  ”نہیں مجھے بالکل ڈر نہیں لگ رہا۔  <EOS> “ میں نے اپنے اندرونی ڈر کو چھپاتے ہوئے ذرا ہمت سے کہا۔  <EOS>   <EOP>  ”پرسوں یہاں عجیب واقعہ ہوا۔  <EOS> “ بوڑھے نے سرسراتی ہوئی آواز میں کہا:”ایک مسافر یہاں سے گزر رہا تھا کہ اندھیری رات میں ایک بکری کا بچہ اس کے قدموں میں آ کے لیٹنے لگا۔  <EOS>   <EOP>  اس مسافر نے بکری کے بچے کو بازوؤں میں اُٹھا لیا۔  <EOS> دل میں خوش ہوا کہ چلو، مفت میں بکری کا بچہ مل گیا۔  <EOS> ابھی وہ مسافر چند قدم ہی چلا تھا کہ بکری کے بچے کا قد بڑھنے لگا۔  <EOS> دیکھتے ہی دیکھتے اس کے قدم زمین کو چھونے لگے۔  <EOS> مسافر نے حیرت سے بکری کے بچے کی طرف دیکھا تو ایک خوف ناک بَلا کا چہرہ نظر آیا۔  <EOS> وہ مسافر اس بَلا کو بازوؤں سے جھٹک کر چیختا ہوا بھاگا۔  <EOS>   <EOP>  “ یہ کہہ کر بوڑھے نے زور دار قہقہہ لگایا۔  <EOS> میں نے چونک کر اس کی طرف دیکھا، مگر اندھیرے میں صرف دو آنکھیں چمکتی نظر آئیں۔  <EOS> میں نے سوچا، یہاں سے بھاگ جاؤں۔  <EOS> ابھی یہ ارادہ کر ہی رہا تھا کہ پیچھے سے گھوڑے کے ٹاپوں کی آواز آئی، پھر ایک تانگا ہمارے قریب آ کھڑا ہوا۔  <EOS>   <EOP>  ”کیوں بھائی! فتح گڑھ چلو گے؟“ بوڑھے نے کوچوان سے پوچھا۔  <EOS>   <EOP>  ”ہاں جی، میں اُدھر ہی جا رہا ہوں، وہیں رہتا ہوں۔  <EOS>   <EOP>  “ کوچوان نے کہا۔  <EOS>   <EOP>  ”آؤ، بھئی بیٹھو۔  <EOS>  “ بوڑھے نے مجھ سے کہا اور کوچوان کے ساتھ اگلی نشست پر بیٹھ گیا۔  <EOS> میں پیچھے بیٹھنے لگا تو اس نے اصرار کر کے مجھے بھی آگے بٹھا لیا۔  <EOS> تانگا چل پڑا۔  <EOS> تانگے والے کی وجہ سے مجھے کچھ حوصلہ ہوا۔  <EOS> ٹھنڈی ٹھنڈی ہوا کے جھونکوں سے مجھے اونگھ آ گئی۔  <EOS> پھر بوڑھے کے بلند قہقہوں سے میری آنکھ کھل گئی۔  <EOS> میری آنکھوں نے عجیب منظر دیکھا۔  <EOS>   <EOP>  تانگے کو کھینچنے والا گھوڑا غائب تھا اور اس کی جگہ کوچوان تانگے کو کھینچ رہا تھا، بوڑھا پاگلوں کی طرح قہقہے لگاتا کوچوان کی پُشت پر چابک برسا رہا تھا۔  <EOS> دیکھتے ہی دیکھتے تانگا ہوا سے باتیں کرنے لگا۔  <EOS> ناہموار راستے کی وجہ سے تانگا بُری طرح ہچکولے کھانے لگا۔  <EOS> اچانک تانگے کا پہیا ایک گڑھے میں گر پڑا اور تانگا اُلٹ گیا۔  <EOS> میں قلابازی کھا کر دور جا گرا۔  <EOS>   <EOP>  گرتے ہی میں بجلی کی طرح اُٹھا اور گاؤں کی طرف دوڑ لگا دی۔  <EOS> میں اندھیرے راستے پر اندھا دھند بھاگ رہا تھا اور بوڑھے کے وحشت ناک قہقہے میرا پیچھا کر رہے تھے۔  <EOS> اچانک مجھے اپنے چچا کے گھر کا دروازہ نظر آ گیا۔  <EOS> میں نے دونوں ہاتھوں سے دروازہ پیٹ ڈالا، پھر جیسے ہی دروازہ کھلا، میں جلدی سے اندر گھس گیا۔  <EOS> بعد میں پتا چلا کہ اس علاقے میں کوئی کوچوان نہیں رہتا۔  <EOS> دراصل وہ سب بُھتنے تھے، جو انسانوں کو ڈراتے تھے۔  <EOS>   <EOP>  <EOT>
کومل فاطمہ اللہ بخش میرا نام حسین ہے۔  <EOS> میں ایک ڈاکٹر ہوں۔  <EOS> بچپن میں میرے والدین نے مجھے خوب نازوں سے پالا تھا۔  <EOS> میری تمام فرمائشیں پوری کیں۔  <EOS> انھوں نے مجھ سے صرف ایک خواہش رکھی تھی کہ میں پڑھ لکھ کر کچھ بن کر دکھاؤں۔  <EOS> اس وقت مجھے ان کی اس بات کا مفہوم معلوم نہ تھا۔  <EOS> میں نے پڑھائی میں توجہ نہ دی۔  <EOS>  جس سے میرے والدین کو صدمہ پہنچا۔  <EOS> انھوں نے مجھے سمجھایا کہ علم بڑی دولت ہے، لیکن میری سمجھ میں کچھ نہ آیا۔  <EOS> مجھے پڑھانے کے لئے میرے والدین نے میری ایک ایک ضد کو پورا کیا، لیکن میں نادان بنا رہا۔  <EOS>  ایک دن میں بازار سے آ رہا تھا تو میرا جوتا ٹوٹ گیا۔  <EOS> میرے والد بھی میرے ساتھ تھے۔  <EOS> ہم قریب ہی بیٹھے ہوئے ایک موچی کے پاس گئے اور اسے جوتا مرمت کرنے کے لئے دیا۔  <EOS>  (جاری ہے)  <EOP>  جب میرے والد نے موچی کو دیکھا تو انھوں نے کہا:”مجھے تمہاری صورت اپنے ایک دوست رفیق جیسی لگ رہی ہے۔  <EOS> تم بالکل اس سے ملتے جلتے ہو۔  <EOS> “  <EOP>  موچی نے کہا:”میں رفیق ہی ہوں انور!“  <EOP>  میرے والد چونک گئے۔  <EOS> انھوں نے جب حقیقت دریافت کی تو اس نے کہا:”تمہیں تو معلوم ہو گا کہ میرے والد ایک بہت بڑے کاروباری آدمی تھے۔  <EOS> میں یہ سمجھتا تھا کہ میں اپنے والد کے پیسوں پر عیش کروں گا، اس لئے میں نے کبھی پڑھائی پر توجہ نہ دی اور آخر ایک وقت ایسا بھی آ گیا کہ والد کے مرنے کے بعد میں نے ان کی تمام دولت فضول میں اُڑا کر ختم کر دی اور مجھے وقت نے یہاں پہنچا دیا۔  <EOS>   <EOP>  “  <EOP>  یہ کہتے ہوئے وہ رونے لگا اور میرے والد بھی غم زدہ ہو گئے۔  <EOS> تب جا کے مجھے احساس ہوا کہ میرے والدین مجھے پڑھائی پر توجہ کیوں دلانا چاہتے تھے۔  <EOS> اب میں نے ایک نئے عزم کے ساتھ پڑھائی شروع کر دی اور آج میں ایک کامیاب ڈاکٹر ہوں اور یہ سب میرے والدین ہی کی بدولت ممکن ہوا۔  <EOS>   <EOP>  <EOT>
محمد مزمل سعید چوہان ہمارا تین منزلہ گھر بستی کے بالکل آخر میں واقع تھا۔  <EOS> اس سے تھوڑا سا آگے جنگل شروع ہوتا تھا۔  <EOS> ہم سب سے نیچے والے حصے میں رہتے تھے۔  <EOS> اوپر والے دو حصے خالی تھے۔  <EOS> ایک دن ہمارے گھر میں ایک آدمی اور ایک عورت آئے۔  <EOS> وہ دراصل ہمارا اوپر والا گھر کرائے پر لینا چاہتے تھے۔  <EOS>  ہم نے انھیں اپنا نیچے والا حصہ دے دیا اور خود ہم اوپر والے حصے میں رہنے لگے۔  <EOS>  ”ارے دیکھو، آج اخبار میں کیا خبر آئی ہے!“ ابو نے امی کو آواز دی، جو کچن میں کھانا بنا رہی تھیں۔  <EOS> میں نے دلچسپی لیتے ہوئے پوچھا:”ابو! آپ کیا خبر سنانے کے لئے امی کو بلا رہے ہیں۔  <EOS> “ ”بیٹے! کل دوپہر کو ہمارے علاقے سے ایک بچہ اغوا ہوا تھا، جس کا نام ذیشان تھا۔  <EOS>  (جاری ہے)  <EOP>  وہ اب تک لا پتا ہے۔  <EOS> “  <EOP>  اس دن کے بعد سے شہر میں کافی بچے اغوا ہو چکے تھے۔  <EOS> ہم سب پریشان ہو گئے کہ یہ کیا ہو رہا ہے۔  <EOS> امی ابو نے ہمیں احتیاط کرنے کی سخت تلقین کی۔  <EOS> آج ہمارے کرائے دار خوش نظر آ رہے تھے۔  <EOS> جب ہم کھیلنے کے لئے چھت کی طرف جاتے تو ہمیں بالکونی سے بچوں کی آوازیں آتیں۔  <EOS> ایک رات حسبِ معمول ہم ٹی وی دیکھ رہے تھے کہ میں بالکونی میں جا کر بیٹھ گیا تو دیکھا کہ دروازے پہ ہمارے کرائے دار انکل کھڑے ہوئے تھے اور ان کے ہاتھ میں ایک بوری تھی اور وہ بہت خوش تھے۔  <EOS>   <EOP>  اسی رات کو ایک بجے میں پانی پینے کے لئے اُٹھا۔  <EOS> ابھی میں نے پانی کا گلاس منہ سے لگایا ہی تھا کہ مجھے سیڑھیوں پر دو سائے نظر آئے، جو باتیں کر رہے تھے۔  <EOS> میں نے جب تھوڑا قریب جا کر سنا تو میرے رونگٹے کھڑے ہو گئے۔  <EOS> اس کے بعد میں رات کو سو نہ سکا۔  <EOS> صبح اُٹھا تو میں نے ابو کو یہ بات بتانا مناسب نہیں سمجھا۔  <EOS> میں نے اسکول جانے سے پہلے انسپکٹر جمشید سے رابطہ کیا، جن کا مکان گلی کے کونے پر تھا، پھر میں اسکول چلا گیا۔  <EOS>   <EOP>  جب میں دوپہر میں اسکول سے آ رہا تھا تو اچانک میرے منہ پر کسی نے رومال رکھا، اس کے بعد مجھے ہوش نہ رہا۔  <EOS> آنکھ کھلی تو میں نے خود کو ایک کمرے میں بند پایا۔  <EOS> پھر ایک نقاب پوش آدمی آیا اور مجھ سے بولا:”اب تمہارا بھی وہی حال ہو گا جو دوسرے بچوں کا ہوا تھا۔  <EOS> “  <EOP>  یہ سن کر میں ہنسنے لگا اور بولا:”تمہارا بھی وہی حال ہو گا جو دوسرے مجرموں کا ہوتا آیا ہے۔  <EOS>   <EOP>  “  <EOP>  اتنے میں پولیس کے سائرن کی آواز آنے لگی۔  <EOS> وہ لوگ ڈر گئے۔  <EOS> پھر انسپکٹر جمشید آئے۔  <EOS> ان کے ساتھ میرے امی ابو بھی تھے۔  <EOS> انسپکٹر جمشید نے سب لوگوں کو گرفتار کر لیا۔  <EOS> ابو نے میرے ہاتھ پر بندھی ہوئی پٹی کھولی۔  <EOS> میں ان سے لپٹ گیا اور رونے لگا۔  <EOS>   <EOP>  ابو نے وجہ پوچھی تو میں نے بتایا:”دراصل جب رات کو میں پانی پینے کے لئے اُٹھا تو دیکھا کہ ہمارے کرائے دار انکل اور آنٹی باتیں کر رہے تھے۔  <EOS>   <EOP>  انکل نے کہا تھا، ہم نے شہر بھر سے کافی بچے اغوا کر لئے ہیں، بس اب وہ اوپر والوں کا بچہ اغوا کرنا ہے۔  <EOS> پھر کہیں اور مکان کرائے پر لیں گے۔  <EOS> “  <EOP>  ”اس رات میں ڈر کے مارے سو نہ سکا۔  <EOS> صبح میں نے انسپکٹر جمشید انکل کو سارا ماجرا بتایا۔  <EOS> انھوں نے ایک مائیکرو چپ میری گردن کے پیچھے چپکا دی، جس سے میں جہاں بھی رہوں، سگنل کے ذریعے سے ان کو پتا چلتا رہے۔  <EOS> مجرموں نے مجھے پکڑ کر یہاں باندھا تو میرا سگنل آ رہا تھا۔  <EOS> انکل جمشید آپ لوگوں کو لیتے ہوئے یہاں آئے اور پھر جو ہوا، آپ نے دیکھا۔  <EOS> “ یہ سن کر سب پولیس والوں نے تالیاں بجائیں اس کے بعد میں گھر آ گیا۔  <EOS> ہم حیران ہو رہے تھے کہ مجرم ہمارے گھر میں ہی تھا۔  <EOS>   <EOP>  <EOT>
محمد طارق ”لگتا ہے انور، ابا کی پوری جائیداد پر قبضہ کرنا چاہتا ہے!“ اسلم نے اپنے بھائی سے کہا۔  <EOS>  اکرم نے بھی دل کی بھڑاس نکالی:”ابھی میں ابا جان سے ملنے گیا تو دیکھا کہ وہ اپنے ہاتھوں سے لقمے بنا کر ابا جان کو کھانا کھلا رہا تھا۔  <EOS> کبھی پاؤں دبا رہا تھا، کبھی ابا جان کے کپڑے دھو رہا ہے تو کبھی بستر بچھا رہا ہے۔  <EOS>  کبھی سہارا دے کر صحن میں چہل قدمی کروا رہا ہے۔  <EOS> کبھی لوٹا بھر کر وضو کرایا جا رہا ہے۔  <EOS> یہ سب کچھ بھابی جان بھی کروا سکتی ہیں، مگر مجال ہے کہ ان کو قریب آنے دیں۔  <EOS> بس چوبیس گھنٹے خدمت کی آڑ میں انور کا پوری جائیداد پر قبضہ کرنے کا اراداہ ہے۔  <EOS> “ اسلم نے کہا:”واقعی، وہ چاہتا بھی یہی ہے کہ ابا جان کی خدمت کا ڈرامہ رچا کر ان کے اتنا زیادہ قریب ہو جائے کہ وہ یہی سمجھنے لگیں کہ ان کا صرف ایک ہی بیٹا ہے اور وہی ساری جائیداد کا مالک ہو گا۔  <EOS>  (جاری ہے)  <EOP>  ہم نے کئی بار کہا کہ ابا جان کی خدمت کے لئے کسی نوکر کو مقرر کر دیتے ہیں تو وہ کہتا ہے کہ جب اولاد جوان ہو جائے تو والدین کی خدمت کے لئے نوکر کی ضرورت نہیں رہتی۔  <EOS> میں ہی ابا جان کا نوکر ہوں۔  <EOS> “  <EOP>  اکرم، اسلم اور انور سیٹھ امجد خان کے بیٹے تھے۔  <EOS> بڑا اکرم، اسلم منجھلا اور انور سب سے چھوٹا۔  <EOS> بیوی کا انتقال ہو چکا تھا۔  <EOS> امجد خان کو اللہ نے خوب مال و دولت سے نوازا تھا۔  <EOS>   <EOP>  ساری زندگی خوب کمایا اور جمع کیا۔  <EOS> اس وقت بھی کروڑوں کی جائیداد تھی۔  <EOS> اب وہ بوڑھے ہو چکے تھے، لہٰذا گھر میں ہی رہتے تھے۔  <EOS> تینوں بیٹوں کو کاروبار کے لئے ایک بڑی مارکیٹ میں دکانیں خرید کر ان کے نام کر دی تھیں۔  <EOS> ایک بہت بڑا گھر تھا۔  <EOS> اس گھر کے تین حصے کیے گئے تھے، جس میں تینوں بھائی اپنے بیوی بچوں کے ساتھ الگ الگ رہتے تھے۔  <EOS> خود امجد خان اپنے بیٹے انور کے ساتھ رہتے تھے، جو ان کی بہت زیادہ خدمت کرتا۔  <EOS>   <EOP>  چھٹی کا دن تھا۔  <EOS> اکرم اور اسلم دونوں لان میں بیٹھے تھے۔  <EOS> ملازم یہ کہہ کر چلا گیا کہ ابا جان آپ دونوں کو یاد کر رہے ہیں۔  <EOS>   <EOP>  ”کیوں خیریت تو ہے؟“ اکرم نے سوالیہ نظروں سے اسلم کی طرف دیکھا۔  <EOS>   <EOP>  اسلم نے جواب دیا:”میرا دل نہ جانے کیوں دھک دھک کر رہا ہے۔  <EOS> کہیں ایسا تو نہیں کہ انور کا جائیداد پر قبضہ کرنے کا منصوبہ کامیاب ہو گیا ہو۔  <EOS> جس کی خبر ابا جان دینا چاہ رہے ہوں؟“  <EOP>  اکرم نے کہا:”وہ تو وہاں جا کر معلوم ہو گا اور حقیقت یہ ہے کہ مجھے خود بھی کچھ ایسا محسوس ہو رہا ہے۔  <EOS>   <EOP>  “  <EOP>  ”چلو پھر چلتے ہیں۔  <EOS> “ اسلم نے کہا اور دونوں کچھ سوچتے ہوئے ابا جان کے کمرے میں داخل ہو گئے۔  <EOS> سامنے کا منظر دیکھ کر ان کے چہروں کا رنگ اُڑ گیا۔  <EOS> ابا جان کے وکیل دوست اکبر علی خان، انور اور ابا جان کے ساتھ بیٹھے ہوئے تھے اور میز پر جائیداد کے کاغذات سلیقے سے رکھے ہوئے تھے۔  <EOS>   <EOP>  ”ہمیں پہلے ہی معلوم تھا کہ ہمارے ساتھ زیادتی ہونے والی ہے۔  <EOS>   <EOP>  انور اسی لئے ابا جان کے ساتھ چمٹا رہتا تھا، تاکہ ایک نہ ایک دن ساری جائیداد اسی کے نام ہو جائے اور وہ دن آ ہی گیا۔  <EOS> “ اسم چلانے والے انداز میں بولا۔  <EOS>   <EOP>  ”میں سمجھا نہیں، تم کیا کہنا چاہتے ہو؟“ ابا جان تیز آواز میں بولے۔  <EOS>   <EOP>  ”ابا جان! ہم دونوں کی باتیں بھلا آپ کی سمجھ میں کہاں آئیں گی! آپ تو فقط انور کی بات سمجھتے ہیں۔  <EOS> “ اب کی بار اکرم طنزیہ انداز میں بولا۔  <EOS>   <EOP>  ”دیکھو بیٹا! صبر کرو اور پہلے ہماری بات تو سنو۔  <EOS> “ ابا جان نرم لہجے میں بولے۔  <EOS>   <EOP>  ”واقعی ابا جان! اب صبر کے سوا بچا ہی کیا ہے۔  <EOS> اب ساری زندگی ہمیں صبر ہی کرنا پڑے گا۔  <EOS> “ اسلم شکایت بھرے لہجے میں بولا۔  <EOS>   <EOP>  ”پہلے میری بات تو سن لو! پھر جو چاہے کہتے رہنا۔  <EOS> “ ابا جان روہانسے ہو گئے۔  <EOS>   <EOP>  اکرم بیچ میں بول اُٹھا:”آپ یہی اعلان کرنا چاہتے ہیں نا کہ میں نے اپنی ساری جائیداد اپنے دوست اکبر علی خان کی موجودگی میں اپنے پیارے بیٹے انور کے نام کرتا ہوں اور باقی دونوں کا اس جائیداد میں کوئی حصہ نہیں، لیکن اس کے ساتھ ہمارا اعلان بھی سن لیں کہ آج کے بعد انور سے ہمارا کوئی رشتہ نہیں۔  <EOS>   <EOP>  “ اکرم غصے میں بولتا چلا گیا۔  <EOS> اسلم نے بھی اس کی پُر زور حمایت کی۔  <EOS>   <EOP>  ”تم دونوں غلط سمجھ رہے ہو، ایسی بات نہیں۔  <EOS> “ ابا جان دھیمے لہجے میں بولے۔  <EOS>   <EOP>  ”پھر کون سی بات ہے؟“ اکرم بولا۔  <EOS> اس کے لہجے میں اب بھی سختی تھی۔  <EOS>   <EOP>  ”بتاتا ہوں بیٹا! بتاتا ہوں۔  <EOS> “ ابا جان نے ٹھنڈی سانس بھری۔  <EOS> رومال سے آنکھیں خشک کیں اور کہنا شروع کیا:”سنو، انور میری جو خدمت کرتا ہے، یہ جائیداد پر قبضہ کرنے کی غرض سے نہیں، بلکہ اللہ تعالیٰ کی رضا کے لئے اور والدین کا حق سمجھ کر کرتا ہے۔  <EOS>   <EOP>  تم لوگوں کی طرف سے جو جائیداد پر قبضہ کرنے والی باتیں یہاں تک پہنچتی ہیں تو انور غم سے نڈھال ہو جاتا ہے۔  <EOS> پہلے تو برداشت کرتا رہا۔  <EOS> اب بہت دنوں سے یہ مجھے مجبور کر رہا ہے کہ میں اپنی ساری جائیداد تم دونوں کے نام کر دوں۔  <EOS> “  <EOP>  کک ․․․․․کیا؟“ دونوں کے منہ سے اچانک نکلا۔  <EOS>   <EOP>  ”ہاں بیٹا! یہی بات ہے۔  <EOS> میں مسلسل انکار کرتا رہا، لیکن اس کا اصرار بڑھتا چلا گیا۔  <EOS> آخر اس نے مجھے آج یہ فیصلہ سنانے پر مجبور کر دیا ہے کہ آج سے میری ساری جائیداد تم دونوں کے نام ہے اور․․․․․اور میں اپنے بیٹے انور کے نام ہوں۔  <EOS> انور نے جنت کا راستہ اختیار کر لیا ہے۔  <EOS> “ ابا جان یہاں تک کہہ کر خاموش ہو گئے اور ان دونوں کے سر شرم کے مارے جھکتے چلے گئے۔  <EOS>   <EOP>  <EOT>
مسعود احمد برکاتی دادی جان پلنگ پر بیٹھی ننھے، منے اور گڈی کو بھوتوں کی خوف ناک کہانیاں سنا رہی تھیں۔  <EOS> وہ کہہ رہی تھیں کہ بھوت بہت بُری چیز ہے، یہ آدمی کا بد ترین دشمن ہے، آدمی کو مار ڈالنا، اس کے بائیں ہاتھ کا کھیل ہے۔  <EOS>  ”دادی جان! بھوتوں کا گھر کہاں ہے؟“ ننھا کانپتے ہوئے بولا۔  <EOS>  ”برگد کے بوڑھے درختوں، جنگلوں اور سنسان مکانوں میں ہی بھوت رہا کرتے ہیں۔  <EOS> ان کی شکل بہت ڈراؤنی ہوتی ہے۔  <EOS> دانت منہ سے باہر نکلے رہتے ہیں اور بال کانٹوں کی طرح سر پر کھڑے رہتے ہیں۔  <EOS> “ دادی جان نے پوپلے منہ میں پان گھماتے ہوئے بات ختم کی۔  <EOS> بچوں نے اونی شالوں سے اپنا اپنا منہ ڈھک لیا۔  <EOS>  ”کیا بھوت آدمیوں کو مار ڈالتے ہیں؟“ منا کانپتی ہوئی آواز میں بولا۔  <EOS>  (جاری ہے)  <EOP>  ”ہاں بیٹا! یہ آدمی کو مار ڈالتے ہیں، بلکہ اس کی ہڈیاں تک چبا ڈالتے ہیں۔  <EOS> “  <EOP>  ”دادی جان!“ ننھی گڈی نے ہمت کر کے بولنا شروع کیا:”اب تو یہ بھوت دنیا میں موجود نہیں، کم سے کم ہمارے شہر میں تو نہ ہوں گے۔  <EOS> یہاں تو ہر جگہ بجلی جلتی ہے، ہر گھر میں آدمی رہتے ہیں اور برگد کا کوئی بوڑھا پیڑ بھی نہیں ہے۔  <EOS> “  <EOP>  دادی جان نے گڈی کے اس سوال کا جواب دینے کے لئے منہ چلایا ہی تھا کہ بھائی جان دروازے پر آ کھڑے ہوئے اور جلدی سے بول اُٹھے:”گڈی! بھوت اب بھی موجود ہیں، بلکہ ان کی تعداد پہلے سے زیادہ ہو گئی ہے۔  <EOS>   <EOP>  ہر جگہ پھیلے ہوتے ہیں۔  <EOS> برگد کے بوڑھے درختوں، جنگلوں اور سنسان مکانوں ہی پر کیا موقوف ہے، اب تو بنگلوں، کوٹھیوں اور محلوں میں بھی بھوت موجود ہیں۔  <EOS> یہ بہت نڈر ہو گئے ہیں۔  <EOS> جگہ جگہ ان کے چھوٹے چھوٹے بچے ہوا میں اڑتے پھرتے ہیں اور موقع پاتے ہی آدمی کو چٹ کر جاتے ہیں۔  <EOS> “ تینوں بچے سہم گئے۔  <EOS> بھائی جان کی بات کہانی نہ تھی، حقیقت تھی۔  <EOS>   <EOP>  ”ڈرنے ورنے کی ضرورت نہیں بچو! تم ذرا ہمت سے کام لو تو بھوتوں کا گلا گھونٹ سکتے ہو۔  <EOS>   <EOP>  یہ بھوت ہماری غلطی سے اتنے نڈر ہو گئے ہیں۔  <EOS> “  <EOP>  ”ان کا کوئی نام نہیں بھائی جان؟“ گڈی نے پوچھا۔  <EOS>   <EOP>  ”ہاں دادی جان تمھیں ان کا نام نہیں بتا سکتی ہوں گی، لیکن میں بتائے دیتا ہوں۔  <EOS> “  <EOP>  ”جلدی بتائیے بھائی جان!“ ننھا چیخا۔  <EOS>   <EOP>  ”انھیں جراثیم کہتے ہیں۔  <EOS> ان خطرناک بھوتوں نے آج کل اودھم مچا رکھا ہے۔  <EOS> ہزاروں، لاکھوں بچے اور جوان ان کے چنگل میں پھنسے ہوتے ہیں، مگر میں کہتا ہوں کہ انھیں آسانی سے مارا جا سکتا ہے۔  <EOS>   <EOP>  اگر تم اچھا کھانا کھا کر، کھلی ہوا میں سانس لے کر صاف ستھرے کپڑے پہن کر خوب طاقتور اور تندرست ہو جاؤ تو یہ تمہارے پاس بھی نہیں بھٹک سکتے۔  <EOS> اگر ملک کے سارے لڑکے اور لڑکیاں ایسی ہی طاقتور ہو جائیں تو پھر یہ سارے بھوت بھوک سے دم توڑ دیں گے۔  <EOS> “  <EOP>  تینوں بچے اپنی اپنی شال پھینک کر کھڑے ہو گئے اور ایک آواز ہو کر بولے:”کل سے ہم روز نہائیں گے۔  <EOS>   <EOP>  اپنے کپڑے اور ہر چیز صاف رکھیں گے۔  <EOS> بازار کی گندی چیزوں کے بجائے گھر کے پکے ہوئے صاف ستھرے کھانے کھائیں گے۔  <EOS> کھلے میدان میں کھیلیں گے، پڑھنے لکھنے، کھانا کھانے اور ورزش کے ساتھ آرام بھی کیا کریں گے۔  <EOS> “  <EOP>  ”اور میں کل گڑیاں کھیلنے سے پہلے اپنی سہیلیوں کو بھوتوں سے بچنے کا یہ طریقہ بتا دوں گی۔  <EOS> “  <EOP>  ”شاباش! مجھے یقین ہے، تمہاری ان کوششوں کی بدولت اگلی نسلیں ان بھوتوں کا نام تک بھول جائیں گی۔  <EOS> “  <EOP>  <EOT>
محمد ارسلان رضا احمد انتہائی غریب والدین کا بیٹا تھا۔  <EOS> دل لگا کر پڑھتا اور اچھے نمبروں سے پاس ہوتا تھا۔  <EOS> وہ میٹرک کر چکا تھا۔  <EOS> داخلے کی آخری تاریخ کا اعلان ہو چکا تھا، لیکن احمد کے پاس داخلے کے لئے پیسے نہیں تھے۔  <EOS> احمد کے ذہن میں بار بار یہی سوال آ رہا تھا کہ وہ داخلے کے لئے رقم کہاں سے لائے۔  <EOS> اسے اپنے دوستوں کا خیال آیا، لیکن کچھ سوچ کر وہ رُک گیا کہ نہیں، وہ کسی دوست کے آگے مجبوری کا ہاتھ نہیں پھیلائے گا۔  <EOS>  آج کل کے دوست ضرورت کے وقت کب کسی کے کام آتے ہیں۔  <EOS>  تبھی اس کے کانوں میں اذان کی آواز سنائی دی۔  <EOS> اذان سنتے ہی اسے خیال آیا کہ کیوں نہ وہ اللہ سے مدد مانگے۔  <EOS> اللہ کے گھر میں قدم رکھتے ہوئے اسے اطمینان ہو گیا۔  <EOS> اب احمد وضو کر کے بیٹھ گیا۔  <EOS>  (جاری ہے)  <EOP>  جب وہ وضو کر کے چند قدم آگے بڑھا تو اس کی نظر ایک انتہائی قیمتی سنہری گھڑی پر پڑی۔  <EOS> شیطان نے اس کے ذہن میں لالچ پیدا کر دیا، لیکن اس کے ضمیر نے اسے جھنجھوڑا اور کہا:”نہیں احمد! ہر چیز یہاں اللہ کی امانت ہے۔  <EOS>   <EOP>  اس کو مت اُٹھانا۔  <EOS> یہ چوری ہے۔  <EOS> “  <EOP>  نماز کے بعد احمد نے گھڑی امام صاحب کو دے دی۔  <EOS> امام صاحب نے نماز کے بعد اعلان کر دیا اور گھڑی اپنے مالک تک پہنچ گئی۔  <EOS> پھر امام صاحب احمد کو مسجد کے صدر صاحب کے پاس لے گئے، انھوں نے احمد سے پوچھا کہ تم کیا کرتے ہو؟ تو احمد نے جواب دیا کہ میں نے میٹرک کا امتحان دیا ہے۔  <EOS> اب فرسٹ ایئر میں داخلہ لینا ہے۔  <EOS> پھر اپنی مجبوری بھی بیان کر دی۔  <EOS>   <EOP>  صدر صاحب نے کہا:”بیٹا! مجھے خوشی ہے کہ بد دیانتی کے اس دَور میں تم نے ایمانداری سے کام لیا۔  <EOS> اس لئے میں تمہیں انعام دوں گا۔  <EOS> “  <EOP>  احمد نے کہا:”نہیں جناب! میں نے نیکی انعام کی غرض سے نہیں کی ہے۔  <EOS> “  <EOP>  ”نہیں بیٹا!“ صدر صاحب نے کہا:”مجھے تمہارا جواب سن کر بہت خوشی ہوئی۔  <EOS> اب میں تمہارے لئے اتنا کر سکتا ہوں کہ تمہیں فرسٹ ایئر میں داخلہ دلواؤں گا اور تمہاری پڑھائی کے تمام اخراجات بھی پورے کروں گا۔  <EOS> “ احمد یہ سن کر بہت خوش ہوا اور اللہ تعالیٰ کا شکر ادا کیا۔  <EOS>   <EOP>  <EOT>
غزالہ سلیم پرانے وقتوں کی بات ہے، کسی ملک پر ایک ظالم بادشاہ حکومت کرتا تھا۔  <EOS> اس کی رعایا بھی اس سے پریشان تھی۔  <EOS> ایک دن وہ شکار کے لئے جنگل میں گیا۔  <EOS> وہاں اسے ہرن کا بہت خوبصورت بچہ نظر آیا۔  <EOS> بادشاہ نے سوچا، اگر یہ بچہ میرے محل کے باغ میں ہو گا تو باغ کی رونق اور بڑھ جائے گی۔  <EOS> یہ سوچ کر اس نے ہرن کے بچے کا پیچھا شروع کر دیا۔  <EOS>  بچہ بادشاہ کو دیکھ کر تیزی سے قلانچیں بھرتا بہت آگے نکل گیا۔  <EOS> بادشاہ مسلسل اس کا پیچھا کرتا رہا۔  <EOS> جیسے جیسے بچے کو پکڑنے میں دیر ہو رہی تھی، بادشاہ کا غصہ بڑھتا جا رہا تھا۔  <EOS> ہرن کے بچے کا پیچھا کرتے کرتے بادشاہ جنگل میں بہت دور تک نکل گیا۔  <EOS> اس کے سپاہی اور ساز و سامان پیچھے رہ گیا۔  <EOS> بادشاہ بہت تھک گیا تھا۔  <EOS>  (جاری ہے)  <EOP>  پیاس کے مارے حلق میں کانٹے پڑنے لگے تھے۔  <EOS>   <EOP>  بادشاہ نے غصے میں تیر اُٹھا کر ہرن کے بچے کو شکار کرنا چاہا تو اس نے دیکھا کہ اس کے پیچھے پیچھے ایک ہرنی بھی بھاگی آ رہی تھی۔  <EOS> بچہ ماں کے پاس جا کر رُک گیا۔  <EOS> دونوں تھک گئے تھے اور بادشاہ کو رحم طلب نظروں سے دیکھ رہے تھے۔  <EOS> بادشاہ کے دل میں کیا آئی کہ اس کا غصہ ٹھنڈا ہو گیا اور وہ دونوں کو وہیں چھوڑ کر پانی کی تلاش میں آگے بڑھ گیا۔  <EOS> ہرن اور اس کا بچہ شکر گزاری سے بادشاہ کو جاتا دیکھنے لگے۔  <EOS>   <EOP>  کچھ دور چلنے کے بعد بادشاہ کو ایک جھونپڑی نظر آئی۔  <EOS> بادشاہ نے جھونپڑی کے دروازے پر جا کر پانی کے لئے آواز لگائی تو اندر سے ایک آدمی پانی لے کر نکلا۔  <EOS> بادشاہ نے دیکھا یہ تو وہی سپاہی ہے، جو دشمن ملک کے ساتھ ملا ہوا تھا۔  <EOS> جب بادشاہ نے اس کی گرفتاری کا حکم دیا تو وہ راتوں رات غائب ہو گیا تھا۔  <EOS> بادشاہ نے فوراً اس پر تلوار تان لی۔  <EOS>   <EOP>  سپاہی نے کہا:”بادشاہ سلامت! آپ تھکے ہوئے اور نڈھال ہیں۔  <EOS>   <EOP>  میں چاہوں تو آسانی سے آپ کو زیر کر سکتا ہوں، لیکن میں غدار نہیں۔  <EOS> آپ پہلے آرام سے میری بات سن لیں۔  <EOS> “ بادشاہ نے تلوار نیچے کر لی۔  <EOS>   <EOP>  جب بادشاہ تازہ دم ہو گیا تو سپاہی نے کہا:”بادشاہ سلامت! غدار میں نہیں، وزیر ہے۔  <EOS> وزیر خود بادشاہ بننا چاہتا ہے۔  <EOS> رعایا بھی آپ کے رویے سے تنگ ہے۔  <EOS> بہت سارے لوگ وزیر سے ملے ہوئے ہیں۔  <EOS> اُس دن میں نے وزیر اور اس کے ساتھیوں کی باتیں سن لی تھیں، اس لئے وزیر نے مجھ پر غداری کا الزام لگا کر قتل کرنے کی کوشش کی۔  <EOS>   <EOP>  میں نے بڑی مشکل سے جان بچا کر یہاں پناہ لی۔  <EOS> “  <EOP>  بادشاہ نے کہا:”جب تک وزیر کی سازش کا پردہ فاش نہ ہو جائے، تم یہیں رہو۔  <EOS> میرے سپاہی مجھے ڈھونڈ رہے ہوں گے، میں چلتا ہوں۔  <EOS> “  <EOP>  بادشاہ نے محل واپس آ کر اپنے وفادار سپاہیوں کو اپنی حفاظت پر مامور کیا۔  <EOS> کچھ وفادار غلاموں کو غداروں کی نقل و حرکت پر نظر رکھنے کو کہا۔  <EOS> وزیر حیران تھا کہ شکار سے واپس آنے کے بعد بادشاہ کے معمولات کچھ بدل سے گئے ہیں۔  <EOS>   <EOP>  ایک رات بادشاہ نے خواب دیکھا کہ کوئی بزرگ اس سے کہہ رہے ہیں کہ تم نے ایک جانور پر رحم کیا تو اللہ نے تمہیں کتنی بڑی سازش سے محفوظ رکھا۔  <EOS> اگر تم خلقِ خدا پر رحم کرو گے اور اچھا سلوک کرو گے تو اللہ بھی تم سے راضی ہو گا اور تم دنیا اور آخرت دونوں میں اس کا اچھا بدلہ پاؤ گے۔  <EOS> صبح بادشاہ بالکل بدل چکا تھا۔  <EOS> اس نے اپنی ساری بُری عادتیں چھوڑ دیں۔  <EOS> جلد ہی وزیر کی سازش کا پردہ چاک ہو گیا۔  <EOS> اس نے جنگل سے سپاہی کو بُلا کر وزیر بنا دیا اور عدل و انصاف سے ملک پر حکومت کرنے لگا۔  <EOS> اب عوام بھی اپنے بادشاہ کی وفادار تھی اور اس کی صحت کی دعا کرتی تھی۔  <EOS>   <EOP>  <EOT>
ماریہ بشیر ایک دفعہ کا ذکر ہے کہ استاد ہمیں کلاس میں کوئی اہم بات سمجھا رہے تھے۔  <EOS> وہ اہم بات یہ تھی ”یہ نہ دیکھو، کون بات کر رہا ہے، بلکہ یہ دیکھو کہ وہ کیا کہہ رہا ہے۔  <EOS> “ تب ایک طالب علم نے پوچھا:”سر! اس کا مطلب کیا ہے؟“ جواب میں سر نے ہمیں ایک کہانی سنائی۔  <EOS> بہت عرصے پہلے کی بات ہے کہ کسی جنگل میں ایک ہرن پانی پینے جا رہا تھا کہ پیچھے سے ایک گدھا ڈھینچوں ڈھینچوں کرتا ہوا اس کے قریب جا پہنچا اور کہنے لگا:”سنو ہرن میاں! کہاں جا رہے ہو؟“ ہرن نے کہا:”ایک تو تم بھی ہر وقت مجھے ٹوکتے ہو۔  <EOS>  پانی پینے جا رہا ہوں۔  <EOS> “ گدھا بولا:”کیا آپ کو نہیں پتا کہ شیر آج بھوکا ہے اور دریا کے کنارے ہی کسی جانور کا شکار کرنے کے لئے انتظار کر رہا ہے۔  <EOS>  (جاری ہے)  <EOP>  “  <EOP>  ہرن نے کہا:”پتا نہیں کیا کیا کہتے رہتے ہو۔  <EOS> ابھی تک تو شیر سو رہا ہو گا۔  <EOS> صبح صبح کون شکار کرنے کے لئے اتنی دُھند اور سردی میں دریا کے کنارے بیٹھے گا۔  <EOS> “  <EOP>  گدھے نے کہا:”تمہاری بات تو ٹھیک ہے، مگر میں نے سنا ہے کہ شیر کئی دنوں سے بھوکا ہے۔  <EOS>   <EOP>  بس چھوٹے چھوٹے جانوروں کے شکار سے اپنے آپ کو زندہ رکھے ہوئے ہے۔  <EOS> “  <EOP>  ہرن بولا:”کسی نے ٹھیک ہی کہا ہے کہ گدھے کو جتنا سمجھاؤ، گدھے کا گدھا ہی رہتا ہے۔  <EOS> اب ہٹ جاؤ میرے راستے سے۔  <EOS> صبح صبح ہی تمہارا منہ دیکھ لیا۔  <EOS> “  <EOP>  گدھا دیر تک اسے سمجھاتا رہا، مگر ہرن نے جب اس کی ایک نہ سنی تو وہ بھی تنگ آ کر واپس لوٹ گیا۔  <EOS> ہرن دریا کے قریب پہنچا تو اسے کوئی نظر نہیں آیا۔  <EOS>   <EOP>  اس نے دل میں کہا گدھا آخر گدھا ہے، یونہی بکتا رہتا ہے۔  <EOS> ہرن پانی پینے کے لئے جیسے ہی جھکا، اسے پانی کے اندر شیر کا عکس نظر آیا۔  <EOS> اس سے پہلے کہ وہ پیچھے مڑ کر دیکھتا، شیر نے اسے فوراً گردن سے دبوچ لیا اور جب تک اس کی سانسیں ختم نہیں ہوئیں، اس کی گردن کو دبوچے رکھا۔  <EOS> نتیجہ یہ نکلا کہ ضروری نہیں جو عقل مند ہے، وہی درست بات کر سکتا ہے اور یہ بھی ضروری نہیں جو بے وقوف ہے، وہ کبھی کوئی درست بات نہیں کر سکتا۔  <EOS>   <EOP>  <EOT>
عدینہ نصیر ایک مرتبہ کی بات ہے کہ میرے والد صاحب نے ہمیں بتایا کہ ہم پکنک پر جا رہے ہیں۔  <EOS> ہم سب بہن بھائی بہت خوش ہوئے۔  <EOS> صبح جلدی سے تیار ہو گئے، ناشتہ کیا اور گاڑی میں سامان رکھا اور روانہ ہو گئے۔  <EOS> دو گھنٹے کا سفر ایسے ہی گزر گیا۔  <EOS> دو گھنٹے کے بعد ہم جنگل میں پہنچ گئے، مجھے جنگل کا نظارہ بہت اچھا لگ رہا تھا۔  <EOS>  ٹھنڈی ٹھنڈی ہوا چل رہی تھی۔  <EOS> پتوں اور پھولوں کی خوشبو سے جنگل مہک رہا تھا۔  <EOS> میں تو جنگل کو دیکھ کر حیران رہ گئی۔  <EOS> میرے تصور میں ایسا حسین جنگل نہیں تھا۔  <EOS> وہاں ایک نہر بھی بہہ رہی تھی۔  <EOS> ہم سب نہر کے کنارے پر جا کر بیٹھ گئے اور پاؤں پانی میں ڈال کر ہلانے لگے۔  <EOS> امی نے وہیں چٹائی بچھا دی اور سب وہیں بیٹھ گئے۔  <EOS>  (جاری ہے)  <EOP>  ہم نے نہر کے پانی سے ہاتھ منہ دھوئے اور ایک دوسرے پر پانی پھینکا۔  <EOS>   <EOP>  کچھ دیر بعد ہمیں بھوک لگنے لگی تو میں نے امی سے کھانا مانگا۔  <EOS> پھر ہم سب چٹائی پر بیٹھ کر کھانا کھانے لگے۔  <EOS> اس طرح جنگل میں بیٹھ کر کھانا کھانے کا مزہ ہی کچھ اور تھا۔  <EOS> کھانے کے بعد سب لوگ آرام کرنے لگے۔  <EOS> میں بھی ایک طرف بیٹھ کر اِدھر اُدھر دیکھ رہی تھی کہ اچانک مجھے ایک بلی نظر آئی، جو زخمی تھی اور اس کا خون بہہ رہا تھا۔  <EOS> میں اُٹھ کر اس کی طرف گئی۔  <EOS>   <EOP>  وہ مجھے دیکھ کر آگے چل پڑی۔  <EOS> میں بھی اس کے پیچھے چلتی گئی۔  <EOS> شاید وہ مجھے دیکھ کر ڈر گئی تھی۔  <EOS> کافی دیر چلنے کے بعد میں نے پیچھے مڑ کر دیکھا تو میں کافی دور نکل آئی تھی۔  <EOS>   <EOP>  اب تو میں گھبرا گئی اور واپس مڑی۔  <EOS> کافی دیر چلنے کے بعد جب مجھے کوئی نظر نہ آیا تو میں ڈر گئی، لیکن پھر میں نے امی ابو کی بات یاد کی کہ ہمت نہیں ہارنی چاہیے اور ہر مشکل کا ڈٹ کر سامنا کرنا چاہیے۔  <EOS>   <EOP>  پھر میں نے سوچا کہ میں راستہ کس طرح ڈھونڈ سکتی ہوں۔  <EOS> مجھے یاد آیا کہ ہم لوگ نہر کے کنارے بیٹھے ہوئے تھے اور اگر میں نہر تک پہنچ جاؤں تو نہر کے ساتھ ساتھ چلتے چلتے راستہ ڈھونڈ لوں گی۔  <EOS> اب میں اِدھر اُدھر دیکھ کر نہر کو تلاش کرنے لگی۔  <EOS> پھر میرے کانوں میں پانی کی آواز آئی تو میں آواز کی طرف چل پڑی۔  <EOS>   <EOP>  کچھ دیر کے بعد میں نہر کے ساتھ پہنچ گئی۔  <EOS>   <EOP>  نہر کے پانی کو دیکھ کر میں نے سمت کا اندازہ لگایا اور میں پانی کے بہاؤ کے ساتھ چلنے لگی۔  <EOS> کچھ دیر بعد مجھے سب نظر آنے لگے۔  <EOS> وہ بھی مجھے ڈھونڈ رہے تھے۔  <EOS> میں بھاگ کر گئی اور امی سے لپٹ گئی۔  <EOS> سب پوچھنے لگے کہ کہاں گئی تھی۔  <EOS> میں نے ساری بات بتائی۔  <EOS> تو سب نے میری ہمت اور سمجھ داری کی تعریف کی اور مجھے شاباشی دی۔  <EOS> پھر ہم واپس آ گئے، لیکن یہ پکنک میرے لئے بہت یادگار بن گئی۔  <EOS>   <EOP>  <EOT>
ماہم چوہدری ایک نوجوان کی ماں سخت بیمار اور ہسپتال میں انتہائی نگہداشت کے شعبہ میں داخل تھی۔  <EOS> ڈاکٹروں نے یہاں تک کہہ دیا تھا کہ برخوردار زندگی موت تو اللہ کے ہاتھ میں ہے مگر ہم اب مایوس ہو چکے ہیں۔  <EOS> تم کسی بھی لمحہ کوئی بری خبر سننے کے لئے ذہنی طور پر تیار رہنا۔  <EOS> رات گھر گزارنے کے بعد صبح ماں سے ملاقات کے لئے ہسپتال جاتے ہوئے نوجوان راستے میں ایک پیٹرول پمپ پر رُکا۔  <EOS>  پیٹرول بھروانے کے لئے اپنی باری کا انتظار کرتے ہوئے اس کی نظر سروس شاپ کی دیوار کے پاس پڑی جہاں ایک بلی نے خالی ڈبے کے نیچے بچے دے رکھے تھے۔  <EOS>  یہ نوزائیدہ بچے بہت ہی چھوٹے تھے جو ابھی چلنے پھرنے کے قابل بھی نہیں تھے۔  <EOS> نوجوان کے ذہن میں جو پہلی بات آئی وہ یہ تھی کہ اتنے نازک اور چھوٹے سے بچے کھانا کہاں سے اور کیسے کھائیں گے۔  <EOS>  (جاری ہے)  <EOP>  یہ خیال آتے ہی اس نے اپنی کار ایک طرف ہٹا کر بند کی۔  <EOS>   <EOP>  پاس ہی کھڑی ایک ریڑھی سے چھوٹی چھوٹی مچھلی خریدیں اور اسے بلی کے بچوں کے پاس رکھا۔  <EOS> بچوں نے کھانا شروع کیا تو وہ خوش ہو کر اپنی کار کی طرف گیا اور پیٹرول بھروا کر ہسپتال جا پہنچا۔  <EOS>   <EOP>  جیسے ہی اس نے اپنی ماں کے کمرے میں جھانکا تو بستر خالی پا کر اس کی آنکھوں تلے اندھیرا چھا گیا۔  <EOS> ڈوبتے دل کے ساتھ ایک نرس سے پوچھا:”میری امی کہاں ہے؟“  <EOP>  نرس نے کہا:”آج آپ کی امی کی طبیعت معجزاتی طور پر سنبھلی تھی۔  <EOS>   <EOP>  اسے جیسے ہی ہوش آیا تو ڈاکٹر نے کہا تھا اسے تازہ ہوا لینے کے لئے باہر لے جاؤ۔  <EOS> تو ہم نے اسے کوریڈور سے باہر لان میں بٹھا دیا ہے۔  <EOS> آپ اسے جا کر مل سکتے ہیں۔  <EOS>   <EOP>  نوجوان بھاگتا ہوا اپنی ماں کے پاس پہنچا۔  <EOS> اسے سلام کیا۔  <EOS> حال احوال پوچھا تو اس کی ماں نے کہا:”بیٹے آج صبح میں نے خواب دیکھا کہ ایک بلی اور اس کے چھوٹے چھوٹے معصوم بچے آسمان کی طرف ہاتھ اُٹھائے میرے لئے دعا کر رہے ہیں۔  <EOS>   <EOP>  بس یہ خواب دیکھتے ہی میری آنکھ کھل گئی اور باقی کی صورتحال تم خود دیکھ رہے ہو۔  <EOS> “  <EOP>  نوجوان حیرت بھری خوشی کے ساتھ اپنی ماں کی باتیں سنتا رہا اور اپنے دل کو ٹھنڈا کرتا رہا۔  <EOS> جی ہاں! اس رب کی رحمت اس قدر وسیع ہے کہ سب کچھ اپنے اندر سمو لیتی ہے۔  <EOS> اسلام نے ہمیں یہی سکھایا ہے کہ اپنے مریضوں کا صدقہ سے علاج کرو یا صدقہ ہی تو ہے جو تمہارے رب کے غصے کو ٹھنڈا کرتا ہے۔  <EOS> نوجوان نے بے بس اور لاچار مخلوق پر رحم کیا اللہ نے اس پر اپنا رحم فرما دیا اور اس کی ماں ٹھیک ٹھاک ہو کر گھر واپس آ گئی۔  <EOS>   <EOP>  <EOT>
صوفیہ صادق السلام علیکم! سر بھالو نے کلاس میں داخل ہوتے ہی کہا۔  <EOS> سب اسٹوڈنٹس نے اونچی آواز میں کہا:”وعلیکم السلام“۔  <EOS>  سر بھالو نے کہا:”کیسے ہو، بچّو“! سب نے ایک ساتھ کہا:”ہم ٹھیک ہیں سر! اور آپ کیسے ہیں“؟ سر بھالو نے کہا:”اللہ کا شکر ہے میں بھی ٹھیک ہوں، تو بچّو! آج ہم اپنا سبق شروع کرتے ہیں سبق کا نام ہے“۔  <EOS>  ”پانڈا اور اسمارٹ فون“۔  <EOS>  ایک پانڈا تھا اُس کے ابو کے پاس اسمارٹ فون تھا، ایک دن اس کے ابو گھر سے باہر کسی کام کے لئے گئے تو اس نے اسمارٹ فون لیا اور چلانا شروع کر دیا، پانڈا نے اسمارٹ فون میں گیم دیکھا تو خوشی سے بولا:”ارے واہ! گیم! ابو کے اسمارٹ فون میں گیم بھی ہے اب تو میں گیم کھیلوں گا اور پھر وہ گیم کھیلنے لگ گیا“۔  <EOS>  (جاری ہے)  <EOP>  جب ابو گھر آئے اور پانڈے کو اسمارٹ فون میں گیم کھیلتے ہوئے دیکھا تو حیران ہو کر اس سے کہنے لگے:”تمہیں کیسے پتا چلا کہ میرے موبائل میں گیم ہے“؟  <EOP>  پانڈے نے کہا:”ابو! میں آپ کا اسمارٹ فون چلا رہا تھا اچانک مجھے گیم نظر آیا تو میں نے کھیلنا شروع کر دیا، ابو گیم بہت اچھا ہے“۔  <EOS>   <EOP>  ابو نے سمجھاتے ہوئے کہا:”دیکھو بیٹا! پہلی بات یہ ہے کہ جب کسی کی چیز لینی ہو تو اس سے اجازت لینی چاہئے اور تم نے مجھ سے پوچھے بغیر میرا اسمارٹ فون یوز کیا دوسری بات یہ ہے کہ اسمارٹ فون میں گیم کھیلنا بچوں کی آنکھوں اور دماغ کو کمزور کرتا ہے اس لئے تم اب اسمارٹ فون میں گیم نہیں کھیلنا۔  <EOS>   <EOP>  پانڈے نے ضد کرتے ہوئے کہا:”مگر ابو مجھے تو گیم کھیلنا ہے بہت مزہ آ رہا ہے“۔  <EOS>   <EOP>  ابو نے اسے ڈانٹتے ہوئے کہا:”اب گیم کھیلنا بند کرو اور لاؤ موبائل مجھے واپس کرو“۔  <EOS>   <EOP>  پانڈے نے رونے جیسا منہ بناتے ہوئے کہا:”یہ لیں“!  <EOP>  پانڈا صوفے پر بیٹھا سوچ رہا تھا کہ میں اب موبائل میں گیم کیسے کھیلوں؟ ایک دم سے اس کے دماغ میں آئیڈیا آیا اس نے خود سے کہا:”ارے ہاں! امی کے پاس بھی تو اسمارٹ فون ہے ان کے موبائل میں بھی گیم ہو گا۔  <EOS>   <EOP>  پانڈے کی امی اس وقت کچن میں کھانا پکا رہی تھیں، یہ دیکھ کر پانڈے نے دوسرے کمرے سے امی کا اسمارٹ فون اُٹھایا اور اپنے کمرے میں آ کر گیم کھیلنا شروع کر دیا“۔  <EOS>   <EOP>  مگر اس بار اس نے پہلے سے ہی سوچ لیا تھا کہ امی کے آنے سے پہلے ہی میں موبائل رکھ دوں گا اور اس طرح انہیں پتا بھی نہیں چلے گا اور میں چپکے چپکے گیم کھیلتا رہوں گا۔  <EOS> صبح جب ابو آفس چلے جاتے اور امی گھر کے کام کرنے لگ جاتیں تو پانڈا چپکے چپکے گیم کھیلنے میں لگ جاتا تھا کچھ دنوں تک تو ایسے ہی چلتا رہا، مگر اب پانڈا اور زیادہ گیم کھیلنا چاہتا تھا، اس لئے رات میں جب اس کے امی ابو سو جاتے تو وہ اُٹھ کر گیم کھیلنے لگ جاتا کچھ دنوں بعد اس کی آنکھوں میں درد ہونے لگا لیکن پانڈا تو اور زیادہ گیم کھیلنا چاہتا تھا اس لئے پانڈے نے اپنے امی ابو کو درد والی بات نہیں بتائی۔  <EOS>   <EOP>  ایک دن جب پانڈا صبح سو کر اُٹھا تو اس نے چِلّا چِلّا کے کہا:”امی! امی! امی جان! جلدی آئیں“۔  <EOS>   <EOP>  پانڈے کی امی بھاگتے ہوئے اس کے پاس آئیں اور کہا:”کیا ہوا میرے بچّے“؟  <EOP>  امی مجھے ہلکا ہلکا نظر آ رہا ہے کوئی بھی چیز مجھے صاف دِکھائی نہیں دے رہی۔  <EOS> پانڈے کی امی اس کی یہ حالت دیکھ کر پریشان ہو گئیں، کچھ دیر بعد پانڈے کے امی ابو اسے ڈاکٹر کے پاس لے گئے۔  <EOS>   <EOP>  ڈاکٹر نے چیک اپ کرنے کے بعد پانڈے کے امی ابو سے کہا:”مجھے لگتا ہے آپ کا بیٹا اسمارٹ فون زیادہ چلاتا ہے اسی لئے اس کی آنکھیں کمزور ہوئی ہیں“۔  <EOS>   <EOP>  امی نے پانڈے سے پوچھا:”بیٹا! کیا تم اسمارٹ فون چلاتے ہو“؟  <EOP>  پانڈے نے کہا:”جی امی! میں چپکے چپکے گیم کھیلتا ہوں اور جب رات کو آپ دونوں سو جاتے ہیں تو دیر تک گیم کھیلتا ہوں“۔  <EOS>   <EOP>  ابو نے افسوس کرتے ہوئے کہا:”بیٹا! میں نے تمہیں پہلے سمجھایا تھا کہ اسمارٹ فون چلانے سے آنکھیں اور دماغ کمزور ہو جاتا ہے، اگر تم میری بات مان لیتے تو آج تمہاری آنکھیں کمزور نہیں ہوتیں“۔  <EOS>   <EOP>  پانڈے نے کہا:”ابو مجھے مُعاف کر دیں مجھ سے غلطی ہو گئی میں اب اسمارٹ فون نہیں چلاؤں گا“۔  <EOS>   <EOP>  ڈاکٹر نے پانڈے سے کہا:”اگر اب بھی اسمارٹ فون چلایا تو نظر مزید کمزور ہو جائے گی“۔  <EOS>   <EOP>  پانڈے نے کہا:”اب میں اسمارٹ فون یوز نہیں کروں گا۔  <EOS> آخر کار پانڈے کی آنکھوں پر بہت موٹے موٹے شیشوں کا چشمہ لگ گیا۔  <EOS>   <EOP>  سبق ختم ہونے کے بعد سر بھالو نے اسٹوڈنٹس سے کہا:”پیارے بچّو! آج کے سبق سے ہم نے سیکھا کہ اسمارٹ فون کا زیادہ یوز ہماری آنکھوں اور دماغ کو بہت نقصان دیتا ہے اس لئے آپ اسمارٹ فون یوز نہ کریں“۔  <EOS>   <EOP>  سب بچوں نے مل کر کہا:”ہم اسمارٹ فون یوز نہیں کریں گے اور اپنی آنکھوں اور دماغ کو کمزور نہیں ہونے دیں گے“۔  <EOS>   <EOP>  <EOT>
روبینہ بی بی پیارے بچو! میرا نام قلم ہے۔  <EOS> میں دیکھنے میں تو بہت معمولی لگتا ہوں لیکن میرے کارنامے بڑے ہیں۔  <EOS> انسان اپنے احساسات کو بیان تو کر سکتا ہے لیکن انہیں محفوظ کرنے کے لئے لکھنے کی ضرورت تھی اس طرح میں نے ان کی مدد کی جب انسان اپنی بات کو دوسروں تک پہنچانے کی کوشش کرتا ہے تو اسے میرا سہارا لینا پڑتا ہے۔  <EOS>  لیکن دوستو! مجھے آپ سب سے گلے شکوے ہیں اور آپ یہ بھی جانتے ہیں کہ شکایات انسان اپنوں سے ہی کرتا ہے۔  <EOS> تو میرے کچھ دوست میری روشنائی سے اچھی طرح لکھنے کے بجائے اسے ایک دوسرے کے کپڑوں پر پھینکتے ہیں کچھ نادان اور شرارتی دوست میری نب کو موڑتے رہتے ہیں جس سے میری لکھائی خراب ہو جاتی ہے اور بعض اوقات نب ٹوٹ جاتی ہے آپ سوچیں اگر کوئی آپ کی گردن موڑنے لگے تو کتنی تکلیف ہو گی؟ میری خواہش ہے کہ میں جس کے ہاتھ میں جاؤں وہ مجھ سے اچھی اچھی باتیں تحریر کرے اور دنیا سے بری باتوں کو مٹانے کی کوشش کرے۔  <EOS>  (جاری ہے)  <EOP>  اس طرح مجھے خوشی ہو گی آپ کے والدین، دادا، دادی کو بھی کہ میری مدد سے آپ نے اچھے کام کئے۔  <EOS> پھر امتحانات میں بھی تو آپ کے اچھے نمبر آئیں گے۔  <EOS> اور اس سے آپ کے استاد بھی خوش ہوں گے۔  <EOS> اور آپ کو بھی خوشی ہو گی اور انعام الگ ملے گا۔  <EOS>   <EOP>  مجھے یقین ہے کہ میری یہ باتیں آپ یاد رکھیں گے اچھا دوست تو نصیحت کرتا ہے اور دوست ہی دوست کا خیال رکھتا ہے۔  <EOS> تو آج سے ہم پکے دوست، ہم وعدہ کرتے ہیں کہ ایک دوسرے کا خیال رکھیں گے۔  <EOS> اتنا تو آپ جانتے ہیں کہ جو وعدہ توڑ دے۔  <EOS> اس سے اللہ ناراض ہو جاتا ہے۔  <EOS> مگر ہم اپنے وعدے پر قائم رہیں گے اور ایک دوسرے کا خیال رکھیں گے۔  <EOS> جس کے بعد دوسرے لوگ بھی ہماری دوستی کی مثالیں دیا کریں گے۔  <EOS>   <EOP>  <EOT>
شازیہ ستار نایاب فراز ہوم ورک کر کے فارغ ہوا تو اپنے دادا ابو کے پاس چلا آیا۔  <EOS> اس کے دادا ابو حسبِ معمول گھر کے پچھلے حصے میں لگے ہوئے درختوں اور پودوں کی دیکھ بھال کر رہے تھے۔  <EOS>  ”دادا ابو! آپ کو صرف درخت اور پودے پسند ہیں، پرندے نہیں؟“ فراز نے کہا۔  <EOS>  ”یہ تم کیسے کہہ سکتے ہو بھئی فراز!“ دادا ابو نے گوڈی کرتے ہوئے کہا۔  <EOS>  ”آپ مجھے پرندے پالنے کی اجازت جو نہیں دیتے۔  <EOS> “ فراز نے کہا:”میرے سب دوستوں کے پاس پالتو جانور اور پرندے ہیں۔  <EOS> مجھے جانور رکھنے کا شوق نہیں، بس مجھے پرندے بہت پسند ہیں۔  <EOS> “ دادا ابو نے کہا:”اگر تمہیں پرندے اتنے پسند ہیں تو انھیں پالنے کے بجائے ان کے ساتھ دوستی کر لو۔  <EOS> “ ”وہ کیسے دادا ابو؟“ فراز نے پوچھا۔  <EOS>  (جاری ہے)  <EOP>  ”وہ ایسے کہ تم صبح شام پیالوں میں ٹھنڈا پانی بھر کر اپنے کمرے کے سامنے ٹیرس پر رکھ دیا کرو۔  <EOS>   <EOP>  انھیں دانہ ڈالا کرو۔  <EOS> دیکھنا، چند ہی دنوں میں درختوں پر بسنے والے سب پرندے تمہارے دوست بن جائیں گے۔  <EOS> “ دادا ابو نے سمجھایا۔  <EOS>   <EOP>  فراز نے ایسا ہی کیا۔  <EOS> وہ صبح شام پیالوں میں ٹھنڈا پانی بھر کر رکھتا۔  <EOS> ایک بڑا پیالا چڑیوں کے لئے لایا، ایک پیالا کوؤں اور کبوتروں کے لئے۔  <EOS> چڑیوں کے لئے الگ سے ایک طرف دانہ ڈالتا اور کوؤں کے لئے الگ، کیونکہ کوے چڑیوں کو مارتے تھے۔  <EOS>   <EOP>  چند ہی دنوں میں سب پرندے فراز سے مانوس ہو گئے۔  <EOS> اب وہ فراز کو دیکھ کر خوف زدہ ہو کر اُڑتے نہیں تھے، بلکہ اس کے آس پاس پھرتے تھے۔  <EOS> کبھی فراز انھیں دانہ پانی دینے میں دیر کر دیتا تو وہ اس کی کھڑکی کے پاس آ جاتے اور شیشے پر چونچیں مارنے لگتے۔  <EOS> کبھی ایسا ہوتا کہ فراز انھیں دانہ پانی تو ڈال دیتا، لیکن پڑھائی کی وجہ سے ان کے پاس زیادہ دیر نہ ٹھہر پاتا، تو پرندے کھڑکی کے شیشوں سے اسے دیکھتے رہتے اور چونچیں شیشے پر مار مار کر باہر بلاتے۔  <EOS>   <EOP>  جیسے اس کی موجودگی ان کے لئے خوشی کا باعث ہو۔  <EOS> جب وہ باہر آتا تو اس کے ارد گرد پھرتے، جیسے اس کا شکریہ ادا کر رہے ہوں۔  <EOS> فراز اپنے دوستوں کو جب یہ سب بتاتا تو وہ بہت حیران ہوتے۔  <EOS>   <EOP>  دن گزرتے گئے اور موسمِ سرما شروع ہو گیا۔  <EOS> اب دادا ابو نے فراز کو تلقین کی کہ وہ پرندوں کا پہلے سے زیادہ خیال رکھے اور انھیں وقت پر دانہ پانی دے، کیونکہ سردی اور دُھند کے موسم میں ان کے لئے دور جا کر دانہ چُگنا مشکل ہوتا ہے۔  <EOS>   <EOP>  موسمِ سرما کی چھٹیاں شروع ہوئیں تو فراز کی خالہ اپنے دونوں بیٹوں کے ساتھ بہن سے ملنے آ گئیں۔  <EOS> ان کا بیٹا اظہر، فراز کا ہم عمر تھا اور طاہر چھوٹا تھا۔  <EOS> فراز ان کو دیکھ کر بہت خوش ہوا۔  <EOS> انھیں اپنے شہر میں گھمایا، اپنے پرندوں سے ملوایا۔  <EOS> اب وہ بھی صبح شام پرندوں کو دانہ پانی دیتے ہوئے فراز کے ساتھ رہتے۔  <EOS>   <EOP>  اس رات شدید سردی تھی۔  <EOS> دُھند نے پورے شہر کو اپنی لپیٹ میں لے رکھا تھا۔  <EOS>   <EOP>  سب گھروں میں دُبکے بیٹھے تھے۔  <EOS> فراز بھی اپنے کمرے میں بیٹھا اظہر اور طاہر کے ساتھ کیرم کھیل رہا تھا۔  <EOS> کمرے کو گرم رکھنے کے لئے انھوں نے گیس کا ہیٹر جلا رکھا تھا۔  <EOS> فراز کی امی ان کے لئے دودھ لے کر آئیں اور بولیں:”ہیٹر بند کر دو۔  <EOS> ابھی تھوڑی دیر میں گیس آنی بند ہو جائے گی۔  <EOS> ویسے بھی گیس کا ہیٹر چلا کر نہیں سوتے۔  <EOS> “  <EOP>  ”خالہ! ابھی ہم کھیل رہے ہیں اور جب تک گیس آ رہی ہے، تب تک ہیٹر چلنے دیں۔  <EOS>   <EOP>  آج بہت سردی ہے۔  <EOS> “ اظہر نے کہا۔  <EOS>   <EOP>  ”ٹھیک ہے، لیکن سونے سے پہلے ہیٹر بند کرنا۔  <EOS> ایسا نہ ہو کہ صبح گیس آئے اور گیس کا اخراج شروع ہو جائے۔  <EOS> “ امی نے کہا۔  <EOS>   <EOP>  ”آپ فکر نہ کریں۔  <EOS> ہم ہیٹر آف کر دیں گے اور گیس وال بھی بند کر دیں گے۔  <EOS> “ تینوں نے بیک آواز کہا۔  <EOS> امی مطمئن ہو کر چلی گئیں۔  <EOS> بچے پھر کھیل میں مشغول ہو گئے۔  <EOS> رات گہری ہونے لگی۔  <EOS> تھوڑی دیر بعد گیس بند ہو گئی تو ہیٹر بھی بند ہو گیا۔  <EOS>   <EOP>  بچے کھیل میں لگے رہے، پھر انھیں نیند آ گئی اور وہ ہیٹر بند کرنا بھول گئے۔  <EOS> صبح جب گیس آنی شروع ہوئی تو ہیٹر کھلا ہوا تھا، اس لئے گیس خارج ہونے لگی۔  <EOS> بچے تھکے ہوئے اور گہری نیند میں تھے، ان کی آنکھ نہ کھلی۔  <EOS> فراز پرندوں کو دانہ بھی نہ ڈال سکا۔  <EOS> صبح جب پرندوں کو دانہ نہ ملا اور فراز بھی نظر نہ آیا تو انھوں نے کھڑکی کے شیشے پر چونچیں مارنا شروع کر دیں، گویا دستک دے رہے ہوں۔  <EOS>   <EOP>  کمرے میں گیس بھر چکی تھی۔  <EOS> بچوں کو سانس لینے میں دشواری ہونے لگی۔  <EOS> پرندوں کے شور اور دم گھٹنے کی وجہ سے ان کی آنکھ کھل گئی، لیکن اب اتنی ہمت نہ تھی کہ دروازہ کھولتے یا کسی کو مدد کے لئے پکارتے۔  <EOS> پرندے زور و شور سے کھڑکی پر چونچیں مار رہے تھے۔  <EOS> ان میں چڑیاں بھی تھیں اور کوے بھی تھے۔  <EOS> فراز انھیں دیکھ رہا تھا۔  <EOS> اس نے بستر سے اُترنے کی کوشش کی، مگر کامیاب نہ ہوا اور نیچے گر گیا۔  <EOS>   <EOP>  اس نے گلے پر ہاتھ رکھا۔  <EOS> اسے لگا کہ بس اب وہ مرنے والا ہے۔  <EOS> اظہر اور طاہر بھی آنکھیں موندے لیٹے تھے۔  <EOS>   <EOP>  لیکن اسی وقت پرندوں کی چونچیں لگنے سے کھڑکی کا شیشہ اپنی جگہ سے نکل کر نیچے گر گیا۔  <EOS> تازہ ہوا کا جھونکا تیزی سے اندر آیا اور بچوں کو زندگی دے گیا۔  <EOS> بچوں نے بند ہوتی آنکھیں کھولیں۔  <EOS> اسی دوران میں دادا ابو پرندوں کا شور سن کر اوپر پہنچ گئے۔  <EOS>   <EOP>  انھیں لگا کہ فراز نے پرندوں کو دانہ نہیں ڈالا، اس لئے وہ شور مچا رہے ہیں۔  <EOS> اوپر جا کر انھوں نے بچوں کو جگانے کے لئے دروازہ کھولا تو دیکھا کہ تینوں بچے ادھ موئے پڑے ہوئے ہیں۔  <EOS> بچوں کو فوراً ہسپتال لے جایا گیا۔  <EOS> جہاں بروقت طبی امداد سے تینوں بچوں کی جان بچا لی گئی۔  <EOS>   <EOP>  امی نے کہا:”بیٹا! اگر تم لاپرواہی نہ کرتے تو اتنی تکلیف نہ اُٹھانی پڑتی۔  <EOS>   <EOP>  “  <EOP>  خالہ نے کہا:”اللہ کا لاکھ لاکھ شکر ہے کہ بچوں کی جانیں بچ گئیں۔  <EOS> “  <EOP>  امی بولیں:”اور بچوں کی جانیں ان معصوم پرندوں نے بچائیں۔  <EOS> انھوں نے اپنی چونچیں اور پنجے مار مار کر شیشہ ہلا دیا۔  <EOS> ان کا شور سن کر ہی بڑے ابو اوپر آئے۔  <EOS> “  <EOP>  ابو نے کہا:”اللہ نے بڑا کرم کیا۔  <EOS> پرندوں کو دانہ دینے کی نیکی ان کے کام آ گئی۔  <EOS> “  <EOP>  دادا ابو نے کہا:”تم ٹھیک کہہ رہے ہو۔  <EOS> بیٹا! نیکی کبھی رائیگاں نہیں جاتی۔  <EOS> فراز کو اس کی نیکی کا صلہ ملا ہے۔  <EOS> “  <EOP>  فراز اپنے معصوم دوست پرندوں کے متعلق سوچ رہا تھا، جو اب اس کے محسن بھی تھے۔  <EOS>   <EOP>  <EOT>
حبیب اشرف صبوحی ایک بار میری والدہ صاحبہ ایک شادی میں شرکت کے لئے لاہور سے کراچی روانہ ہوئیں۔  <EOS> اپنے کپڑے، شادی میں دینے کے لئے زیور اور پیسے ایک اٹیچی کیس میں رکھ لیے۔  <EOS> جب کراچی کے ریلوے اسٹیشن پر پہنچیں تو دیکھا کہ اٹیچی کیس غائب ہے۔  <EOS> وہ بڑی پریشان ہوئیں۔  <EOS> غور کیا تو معلوم ہوا کہ جب ٹرین حیدر آباد پہنچی تو ایک خاندان کے کچھ لوگ جو لاہور سے بیٹھے تھے، جلدی میں اپنے سامان کے ساتھ والدہ صاحبہ کا اٹیچی کیس بھی لے گئے ہیں۔  <EOS>  والدہ صاحبہ کہنے لگیں:”مجھے اللہ پر بھروسہ ہے کہ میرا سامان انشاء اللہ مل جائے گا۔  <EOS> “ میرا بھانجا اسٹیشن پر والدہ صاحبہ کو لینے آیا ہوا تھا، اس نے کہا:”میں حیدر آباد جاتا ہوں۔  <EOS>  (جاری ہے)  <EOP>  آپ مجھے اٹیچی کیس کی چابی دے دیں۔  <EOS> میں انشاء اللہ آپ کا سامان واپس لے کر آتا ہوں۔  <EOS> “  <EOP>  میری والدہ نے کہا کہ باتوں کے دوران پتا چلا تھا کہ اگلے روز ان کے بھائی کی شادی ہے۔  <EOS>   <EOP>  ان کا بھائی ڈاکٹر ہے اور وہ لطیف آباد میں رہتا ہے۔  <EOS> دوسرے روز میرا بھانجا حیدر آباد پہنچا۔  <EOS> وہ اپنے ایک دوست کے گھر گیا اور اس سے کہا کہ ریل کے سفر کے دوران کسی گھر کے لوگ غلطی سے اپنے سامان کے ساتھ ہماری نانی کا اٹیچی کیس لے گئے ہیں، میں وہ واپس لینے آیا ہوں، وہ لوگ لطیف آباد گئے ہیں۔  <EOS> تم میری مدد کرو۔  <EOS>   <EOP>  دوست نے کہا:”ہم صبح لطیف آباد میں تمام ڈیکوریشن والوں کے پاس جاتے اور ان سے پوچھتے ہیں کہ آپ نے کسی ڈاکٹر صاحب کے گھر دعوتی سامان پہنچایا ہے۔  <EOS>   <EOP>  “  <EOP>  صبح وہ دونوں اپنے مشن پر نکلے اور تمام ڈیکوریشن والوں سے معلوم کیا،لیکن کچھ معلوم نہ ہو سکا۔  <EOS> دوسرے روز وہ لطیف آباد کے تمام نکاح خواہوں سے ملے اور پوچھا کہ آپ نے کسی ڈاکٹر صاحب کا نکاح پڑھایا ہے؟ آخر ایک نکاح خواں نے بتایا کہ میں نے فلاں پتے پر ایک نکاح پڑھایا تھا اور لڑکا ڈاکٹر ہے۔  <EOS> یہ لوگ نکاح خواں سے ڈاکٹر کا پتا لے کر اس کے گھر گئے اور پوچھا کہ کیا آپ کے کچھ رشتے دار لاہور سے فلاں ٹرین سے فلاں وقت پر آئے ہیں؟  <EOP>  ڈاکٹر صاحب نے بتایا:”ہاں، آئے ہیں۔  <EOS>   <EOP>  “  <EOP>  میرے بھانجے نے کہا:”وہ غلطی سے اپنے سامان کے ساتھ میری نانی کا اٹیچی کیس بھی لے آئے ہیں۔  <EOS> “  <EOP>  ڈاکٹر صاحب نے چونک کر کہا:”ہاں ہاں، لائے تو ہیں، آپ کے پاس کیا ثبوت ہے کہ وہ اٹیچی کیس آپ ہی کا ہے؟“  <EOP>  میرے بھانجے نے اٹیچی کیس کی چابی ان صاحب کو دی اور کہا:”اسے لگا کر دیکھ لیں، اگر یہ چابی اٹیچی کیس کے تالے میں لگ جاتی ہے تو وہ ہمارا ہے اور اس میں فلاں فلاں سامان بھی ہے۔  <EOS> “  <EOP>  ڈاکٹر صاحب نے اٹیچی کیس میں جب چابی لگائی تو وہ لگ گئی، اس لئے انھوں نے اٹیچی کیس میرے بھانجے کو دے دیا۔  <EOS> اس طرح وہ اٹیچی کیس با حفاظت والدہ صاحبہ تک پہنچ گیا۔  <EOS> یہ اللہ پر بھروسہ، نیک نیتی اور حق حلال کی کمائی کا نتیجہ تھا کہ سامان بخیریت مل گیا۔  <EOS>   <EOP>  <EOT>
نذیر انبالوی رحمت سر جھکائے ہوئے کھڑا تھا۔  <EOS> زمین پر رکھا طوطے کا پنجرہ خالی تھا۔  <EOS> سروش طوطے کا خالی پنجرہ دیکھ کر غصے سے رحمت کو گھور رہا تھا کہ دادی جان آ گئیں۔  <EOS> وہ دادی جان کو دیکھ کو فوراً بولا:”دادی جان، دادی جان! رحمت نے میرا مٹھو اُڑا دیا ہے، اسے نوکری سے نکال دیں۔  <EOS> “ رحمت جلدی سے بولا:”میں نے مٹھو کو جان بوجھ کر نہیں اُڑایا۔  <EOS>  میں پنجرے کی صفائی کرنے لگا تو غلطی سے پنجرہ کھل گیا تھا۔  <EOS> کھلا پنجرہ دیکھ کر مٹھو میری آنکھوں کے سامنے اُڑ کر درخت پر جا بیٹھا، میں نے مٹھو کو چوری اور امرود، کیلے کا لالچ بھی دیا، جواب میں وہ ایک بات کہتا، جو چھوٹے صاحب نے اُسے یاد کروائی تھی۔  <EOS> “ ”کون سی بات؟“ دادی جان نے رحمت سے پوچھا۔  <EOS>  (جاری ہے)  <EOP>  ”اماں بی! مٹھو میری ہر بات پر کہتا، آزادی زندہ باد...آزادی زندہ باد۔  <EOS>   <EOP>  “  <EOP>  ”میں نے بہت مشکل سے اپنے پیارے مٹھو کو یہ جملہ یاد کروایا تھا۔  <EOS> ہائے، میرا پیارا مٹھو اُڑ گیا۔  <EOS> اب وہ نہ جانے کہاں ہو گا۔  <EOS> “ یہ کہتے ہوئے سروش رو دیا۔  <EOS>   <EOP>  ”سروش بیٹا! رو مت، تمہارے بابا تمہیں ایک اور مٹھو لا دیں گے۔  <EOS> “  <EOP>  ”وہ میرے پہلے مٹھو جیسا تو نہیں ہو گا۔  <EOS> اُسے میرا اور گڑیا کا نام یاد تھا۔  <EOS> “  <EOP>  رات کے کھانے کے دوران بابا جان نے پوچھا:”آج مٹھو کیوں اتنا خاموش ہے۔  <EOS>   <EOP>  ؟“  <EOP>  یہ جملہ سننے کی دیر تھی کہ سروش کی آنکھوں میں آنسو آ گئے۔  <EOS> وہ مشکل سے بول پایا تھا:”میرے مٹھو کو رحمت نے اُڑا دیا ہے۔  <EOS> اب پنجرہ خالی ہے۔  <EOS> مٹھو کے بغیر پنجرہ سُونا سُونا ہے۔  <EOS> “  <EOP>  ابو نے تسلی دیتے ہوئے کہا:”سروش میاں! آپ اپنا دل چھوٹا مت کریں۔  <EOS> کل آپ کا نیا مٹھو آ جائے گا، پنجرہ اب سُونا سُونا نہیں رہے گا۔  <EOS> “  <EOP>  اگلے دن ایک بڑے سے پنجرے میں نیا طوطا گھر میں آ گیا۔  <EOS>   <EOP>  سب گھر والے پنجرے کے ارد گرد یوں کھڑے تھے جیسے نئے طوطے کا استقبال کر رہے ہوں۔  <EOS>   <EOP>  ”میں نئے مٹھو کو ہر وہ بات یاد کراؤں گا، جو میرے پہلے والے مٹھو کو یاد تھی۔  <EOS> “  <EOP>  گھر میں نیا مٹھو کیا آیا، سروش اور گڑیا اُسے ہر وقت کچھ نہ کچھ یاد کرواتے دکھائی دیتے۔  <EOS> کئی دن گزر گئے، مگر دونوں کوشش کے باوجود مٹھو کو ایک لفظ بھی یاد نہ کروا سکے تھے۔  <EOS> ان حالات میں سروش کو اپنا پہلا مٹھو یاد آنے لگا تھا۔  <EOS>   <EOP>  کاش، میرا مٹھو واپس آ جائے۔  <EOS> میں اُسے مزے دار امرود اور کیلے کھلاؤں گا، کاش، ایسا ہو جائے۔  <EOS> ایک دن سروش اسکول سے آیا تو دروازے کے پاس رکھے پنجرے میں قید مٹھو نے ”سروش، سروش“ پکارا تو سروش کو اپنے کانوں پر یقین نہیں آیا۔  <EOS> وہ تیزی سے پنجرے کی طرف بڑھا۔  <EOS> پنجوں کے بل بیٹھ کر مٹھو کو مخاطب کیا:”دوبارہ کہو سروش، ہاں بولو، سروش...... بولو.... بولو۔  <EOS>   <EOP>  “  <EOP>  کچھ دنوں کی مشق اور کوشش کے بعد مٹھو ”گڑیا، گڑیا“ بھی پکارنے لگا۔  <EOS> وقت کے ساتھ ساتھ نیا مٹھو بھی بہت کچھ سیکھ گیا۔  <EOS> اب تو نیا مٹھو ”آزادی زندہ باد“ کا نعرہ بھی بلند کرنے لگا تھا۔  <EOS> نئے مٹھو نے پرانے مٹھو کی جگہ لے لی تھی۔  <EOS> اب خالی پنجرہ دیکھ کر سروش کو کبھی پرانے مٹھو کی یاد نہیں آتی تھی۔  <EOS> پہلے طوطے کی طرح نئے طوطے نے بھی سروش کے دل میں گھر کر لیا تھا۔  <EOS>   <EOP>  ایک شام سروش اور گڑیا سیر کرنے کے لئے قریبی باغ میں گئے۔  <EOS> رحمت کے ہاتھ میں مٹھو کا پنجرہ تھا۔  <EOS> رحمت نے ایک درخت کے نیچے پنجرہ رکھا تو مٹھو نے درخت پر بیٹھے ایک طوطے کو دیکھا۔  <EOS> طوطا مسلسل ٹائیں ٹائیں کر رہا تھا۔  <EOS> وہ ایک درخت سے دوسرے اور پھر تیسرے درخت پر جا بیٹھتا تھا۔  <EOS> وہ اپنی چونچ سے پکے آموں کو کھاتا اور آبشار سے پانی پیتا۔  <EOS> پنجرے میں بند مٹھو کبھی سروش اور کبھی گڑیا کو پکارتا۔  <EOS>   <EOP>  وہ کبھی کبھار ”آزادی زندہ باد“ کا نعرہ بھی بلند کرتا۔  <EOS> سروش اور گڑیا باغ میں کھیل رہے تھے، جبکہ رحمت مٹھو کے پنجرے کے پاس بیٹھا تھا۔  <EOS> جب مٹھو آزادی زندہ باد کہتا تو رحمت فوراً کہتا:”آزاد تو وہ ہے، اپنی مرضی سے اُڑ رہا ہے، کھا پی رہا ہے تم تو غلام ہو، قیدی ہو، اللہ کرے تمہیں ایک دن غلامی سے نجات اور آزادی نصیب ہو جائے۔  <EOS> “  <EOP>  رحمت کی باتیں سن کر مٹھو زور زور سے ”آزادی زندہ باد“ کا نعرہ بلند کرتا تو یوں محسوس ہوتا، جیسے وہ رحمت کی باتیں اچھی طرح سمجھ رہا ہے۔  <EOS>   <EOP>  ایک دن جب سروش، گڑیا اور رحمت بازار سے گھر واپس آ رہے تھے تو ایک گاڑی تیزی سے اُن کے پاس آ کر رُکی تھی۔  <EOS> دو آدمی گاڑی سے نکلے اور سروش کو اُٹھا کر گاڑی میں ڈال دیا۔  <EOS> یہ عمل اتنی تیزی سے ہوا کہ گڑیا اور رحمت شور بھی نہ مچا سکے۔  <EOS> سڑک پر زیادہ بھیڑ نہ تھی، اس لئے گاڑی جلد ہی نظروں سے اوجھل ہو گئی۔  <EOS> رحمت نے اپنے موبائل فون سے سروش کے ابو آفتاب صاحب کو ساری صورتِ حال سے آگاہ کیا۔  <EOS>   <EOP>  تھوڑی دیر میں وہ موقع واردات پر پہنچ گئے۔  <EOS> رحمت اور گڑیا کی زبانی سارا ماجرا جان کر انسپکٹر توحید نے آفتاب صاحب سے پوچھا: ”آپ کو کسی پر شک ہے؟“  <EOP>  ”میں نے چند ماہ قبل دفتر میں چوری کرنے پر ایک ملازم رضا کو ملازمت سے نکال دیا تھا، ہو سکتا ہے، یہ اُس کی کارروائی ہو۔  <EOS> “ انھوں نے اپنا خیال ظاہر کیا۔  <EOS>   <EOP>  ”میں رضا کو شاملِ تفتیش کر رہا ہوں۔  <EOS>   <EOP>  اللہ نے چاہا تو آپ کا بیٹا جلد گھر لوٹ آئے گا۔  <EOS> اگر کوئی آپ سے رابطہ کرے تو ہمیں فوراً اطلاع کیجیے گا۔  <EOS> “  <EOP>  ”میں ایسا ہی کروں گا۔  <EOS> “ آفتاب نے انسپکٹر توحید کی بات سن کر کہا۔  <EOS>   <EOP>  سروش ایک نیم تاریک کمرے میں موجود تھا، کمرے کا دروازہ بند تھا۔  <EOS>   <EOP>  ”مجھے باہر نکالو، مجھے اپنے گھر جانا ہے، دروازہ کھولو۔  <EOS> “ سروش روتے ہوئے مسلسل التجا کر رہا تھا۔  <EOS>   <EOP>  کچھ دیر بعد دروازہ کھلا تو ایک شخص جس نے رومال سے اپنا چہرہ چھپا رکھا تھا، کمرے میں داخل ہوا۔  <EOS> سروش دروازہ کھلا دیکھ کر باہر نکلنے لگا تو اندر آنے والے شخص نے اس کا بازو اتنی زور سے پکڑا کہ وہ درد سے بلبلا اُٹھا۔  <EOS>   <EOP>  ”مجھے باہر جانے دو، مجھے اپنے گھر جانا ہے۔  <EOS> “ سروش نے اپنا بازو چھڑانے کی کوشش کی۔  <EOS>   <EOP>  ”تم گھر تو اُسی وقت جاؤ گے جب تمہارا باپ مجھے میری مطلوبہ رقم دے گا۔  <EOS>   <EOP>  بہت دولت ہے تمہارے باپ کے پاس، تھوڑا سا پیسہ ہمیں دے دے گا تو اسے کون سا فرق پڑے گا۔  <EOS> بیٹھ جاؤ آرام سے، زیادہ شور مچایا تو اپنی جان سے جاؤ گے۔  <EOS> “  <EOP>  ”مجھ پر رحم کرو، مجھے جانے دو۔  <EOS> میں نے تمہارا کیا بگاڑا ہے! مجھے گھر جانے دو۔  <EOS> “ سروش نے روتے ہوئے کہا۔  <EOS>   <EOP>  ”بگاڑا تم نے نہیں، کام تو تمہارے باپ نے بگاڑا ہے، دفتر سے ایک لیپ ٹاپ کیا اُٹھا لیا، اس نے ملازمت ہی سے فارغ کر دیا۔  <EOS>   <EOP>  مجھے ملازمت سے نکالنا آفتاب صاحب کو بہت مہنگا پڑے گا۔  <EOS> “ یہ کہہ کر اس آدمی نے کمرے کا دروازہ بند کر کے باہر تالا لگا دیا۔  <EOS> سروش روتا پیٹتا رہا، مگر اس پر کوئی اثر نہ ہوا۔  <EOS>   <EOP>  رات کے وقت کمرے میں مدھم بلب کی نیلی ہلکی روشنی تھی۔  <EOS> ایک طرف پانی کی بوتل اور کھانا رکھا تھا، مگر سروش نے اس طرف آنکھ اُٹھا کر بھی نہ دیکھا۔  <EOS> اس نے سوچا بھی نہ تھا کہ وہ اس طرح کی صورتِ حال سے دو چار ہو گا۔  <EOS>   <EOP>  وہ جماعت ہفتم کا طالب علم تھا۔  <EOS> اسے جو دعائیں یاد تھیں، وہ انھیں بار بار پڑھ رہا تھا۔  <EOS> دعا کرتے ہوئے اسے پنجرے میں بند مٹھو کا خیال آ گیا۔  <EOS> کچھ دیر بعد وہ مٹھو بھی اس کی آنکھوں کے سامنے تھا، جسے کافی مدت پنجرے میں قید رکھا گیا تھا۔  <EOS> رحمت سے پنجرہ کھلا رہ گیا تھا تب اسے آزادی ملی تھی۔  <EOS> اب ایک اور مٹھو اس کی قید میں تھا۔  <EOS> جو پکار پکار کر ”آزادی زندہ باد“ کے نعرے بلند کرتا تھا۔  <EOS>   <EOP>  ”میرے اللہ! مجھے معاف کر دے، مجھے آزادی عطا کر دے، میں وعدہ کرتا ہوں، یہاں سے آزاد ہوتے ہی مٹھو کو آزاد کر دوں گا۔  <EOS> میرے اللہ مجھے آزادی عطا کر دے۔  <EOS> “ سروش نے روتے ہوئے دعا کی۔  <EOS>   <EOP>  رضا نے آفتاب صاحب سے تاوان کے لئے رابطہ کیا تو آفتاب نے اس کی اطلاع انسپکٹر توحید کو کر دی۔  <EOS> انسپکٹر توحید نے جدید آلات کی مدد سے رضا کے فون کرنے کی جگہ کو تلاش کر لیا۔  <EOS>   <EOP>  یوں تو رضا ہر بار موبائل فون کی سم بدل بدل کر آفتاب صاحب کو فون کرتا، مگر وہ ایک ہی جگہ سے فون کر رہا تھا۔  <EOS> انسپکٹر توحید نے رات کے آخری پہر اس جگہ کا محاصرہ کیا اور جلد ہی اس پر قابو پانے میں کامیاب ہو گئے۔  <EOS> سروش کچھ نہ کھانے پینے کے باعث نڈھال سا ہو گیا تھا۔  <EOS> انسپکٹر توحید نے اسے پانی پلایا تو اس کی جان میں جان آئی۔  <EOS> تھانے میں جب وہ بابا جان سے بغل گیر ہوا تو بے اختیار رو دیا۔  <EOS>   <EOP>  ایک رات کی قید نے اسے آزادی کی اہمیت سے آگاہ کر دیا تھا۔  <EOS> جب وہ بابا جان کے ساتھ گھر پہنچا تو دادی اور امی نے اس کی بلائیں لیں۔  <EOS> گڑیا نے محبت سے اس کا ہاتھ چوم لیا۔  <EOS> مٹھو بھی سروش، سروش پکار رہا تھا۔  <EOS> سروش نے کوئی وقت ضائع کیے بغیر مٹھو کے پنجرے کا دروازہ کھول دیا۔  <EOS>   <EOP>  ”مٹھو! اُڑ جاؤ․․․․․دیر مت کرو۔  <EOS> “  <EOP>  مٹھو نے پنجرہ کھلا دیکھا تو تیزی سے پنجرے سے نکل کر درخت پر جا بیٹھا۔  <EOS> سروش نے مٹھو کو مخاطب کیا:”میرے پیارے مٹھو! آزادی مبارک ہو، فضاؤں میں اُڑو، آزاد زندگی گزارو، آزادی کی زندگی جیو، پیارے مٹھو! ایک دفعہ پھر آزادی مبارک․․․․․آزادی مبارک۔  <EOS> “  <EOP>  یہ سن کر مٹھو ”آزادی زندہ باد“ کا نعرہ بلند کرتے ہوئے پھُر سے اُڑ گیا۔  <EOS>   <EOP>  <EOT>
غلام یٰسین نوناری یہ ایک طاقتور، لیکن ایک بے وقوف انسان کی کہانی ہے۔  <EOS> اس کا نام تو کچھ اور تھا، لیکن وہ جوا راٹا کے عجیب و غریب نام سے مشہور تھا۔  <EOS> جوا راٹا بے حد طاقتور، لیکن احمق شخص تھا۔  <EOS> وہ ایک وقت میں پچاس افراد کا کھانا کھا لیتا تھا۔  <EOS> اس کا باپ بہت پریشان تھا، کیونکہ وہ کھانے کے علاوہ کوئی کام نہیں کرتا تھا۔  <EOS>  ایک روز کسی نے جوا راٹا کو بتایا کہ شمالی پہاڑوں کے پیچھے ایک وادی ہے۔  <EOS> اس کا نام اگنستان ہے۔  <EOS> وہاں بہت بڑا خزانہ چھپا ہوا ہے۔  <EOS> اگر تم وہ خزانہ حاصل کر لو تو تمہاری ساری زندگی عیش میں گزرے گی۔  <EOS>  جوا راٹا یہ سن کر بے حد خوش ہوا اور اسی دن وہ وادی کی طرف چل دیا۔  <EOS> چلتے چلتے شام ہو گئی۔  <EOS> رات اس نے ایک گاؤں میں گزاری۔  <EOS>  (جاری ہے)  <EOP>  صبح ہونے کے بعد وہ اپنا سفر کرنے ہی والا تھا کہ گاؤں کے چودھری نے اسے بلایا اور کہا:”نوجوان! تم مجھے بہت طاقتور لگتے ہو۔  <EOS>   <EOP>  میں چاہتا ہوں کہ تم میرے پاس رہو، کام کرو، میں تمہیں مالا مال کر دوں گا۔  <EOS> “  <EOP>  جوا راٹا نے کہا:”چودھری صاحب! میں فی الحال ایک عظیم خزانے کی تلاش میں جا رہا ہوں۔  <EOS> مجھے تھوڑے سے مال کی ضرورت نہیں ہے۔  <EOS> “  <EOP>  چودھری صاحب خاموش ہو گئے۔  <EOS> وہ چل پڑا۔  <EOS> چلتے چلتے وہ ایک جنگل سے گزرا۔  <EOS> اس کی نگاہ ایک ہرن پہ پڑی۔  <EOS> وہ اس کے پیچھے دوڑنے لگا۔  <EOS> ہرن بھی بھاگنے لگا، مگر جوا راٹا بھی بہت تیز دوڑتا تھا، اس نے جلد ہی ہرن کو پکڑ لیا۔  <EOS>   <EOP>  ہرن نے کہا:”تم مجھے چھوڑ دو تو میں تمہیں اس جنگل میں دفن ایک خزانے کا پتا بتا سکتا ہوں۔  <EOS> خزانہ اتنا زیادہ ہے کہ تم صدیوں تک استعمال کرو، تب بھی ختم نہ ہو گا۔  <EOS> “  <EOP>  جوا راٹا نے قہقہہ لگاتے ہوئے کہا:”تم مجھے بے وقوف مت سمجھو۔  <EOS> میں اس سے بھی بڑے ایک خزانے کی تلاش میں نکلا ہوں۔  <EOS> “  <EOP>  جوا راٹا نے ہرن کو مار کر آگ پر بھون لیا اور کھا پی کر آگے روانہ ہوا۔  <EOS>   <EOP>  آخر وہ شمالی پہاڑیوں کے قریب جا پہنچا۔  <EOS> کچھ دور ایک بزرگ بیٹھے عبادت کر رہے تھے۔  <EOS> بزرگ نے جوا راٹا کو آتے دیکھا تو اسے اپنے پاس بلایا۔  <EOS> قریب پہنچ کر جوا راٹا نے پوچھا:”اے بزرگ! کیا آپ وادی اگنستان کے بارے میں کچھ جانتے ہیں؟“  <EOP>  بزرگ نے بتایا:”یہ وادی، موت کی وادی ہے۔  <EOS> وہاں جو بھی گیا، بچ کر واپس نہ آیا۔  <EOS> اگر تم وہاں جانے کا ارادہ کیے بیٹھو ہو تو میری مانو، مت جاؤ۔  <EOS>   <EOP>  وہاں صرف موت ہے۔  <EOS> “  <EOP>  جوا راٹا نے قہقہہ لگایا اور بولا:”میں کوئی بزدل آدمی نہیں ہوں، اگر وہاں کوئی دیو بھی ہے تو اسے اُٹھا کر پھینک دوں گا۔  <EOS> میں وہاں ضرور جاؤں گا۔  <EOS> “  <EOP>  بزرگ نے اسے قابلِ رحم نظروں سے دیکھا، مگر کچھ نہ کہا۔  <EOS> بزرگ کو یقین تھا کہ وہ موت کے منہ میں جا رہا ہے۔  <EOS> آخر جوا راٹا وادی اگنستان کے دروازے پہ پہنچ گیا۔  <EOS> آگے جو کچھ ہوا، بُرا ہوا۔  <EOS>   <EOP>  جوا راٹا چاہتا تو اپنی طاقت سے خود بھی فائدہ اُٹھاتا اور دوسروں کے کام آ کر سکون پاتا۔  <EOS> وہ جتنا طاقتور تھا، اتنا ہی بے وقوف بھی تھا۔  <EOS> اس نے لالچ میں پڑ کر گاؤں کے چودھری صاحب کی عمدہ پیشکش ٹھکرا دی۔  <EOS> ہرن خزانے کا راز بتا رہا تھا تو اسے ہلاک کر دیا۔  <EOS> ایک نیک دل بزرگ نے اسے بہت سمجھایا، لیکن وہ آخر تک اپنے آپ کو عقل مند سمجھتا رہا۔  <EOS> وادی کے دروازے پر ایک نظر نہ آنے والے ہاتھ نے اسے پکڑ کر کھینچ لیا۔  <EOS> آج تک اس کا پتا نہ چلا کہ وہ کہاں گیا۔  <EOS>   <EOP>  <EOT>
روبینہ ناز ”تو کچھ نہیں کر سکے گا۔  <EOS> تجھے لکڑیاں کاٹ کر فروخت کرنے کا کہا تھا۔  <EOS> پیڑ کا کھل دیکھنے کے لئے نہیں۔  <EOS> “ لکڑہارے نے بیٹے کو غصے سے دیکھا۔  <EOS> شرفو بولا ”میں کیا کرتا۔  <EOS> آپ نہیں جانتے سب اس کا پھل شوق سے کھاتے ہیں۔  <EOS> “ ”تو تمہیں کیا؟ لوگ پھل کھاتے ہیں ہم تو نہیں۔  <EOS> “ لکڑہارا غصے سے بولا۔  <EOS>  وہ بیوی کے سمجھانے پر بولا ”میں کچھ دن برداشت کر لیتا ہوں۔  <EOS> اگر اس نے میرا کام میں ہاتھ نہ بٹایا تو میں اسے گھر سے نکال دوں گا۔  <EOS> “ کچھ دن لکڑہارے نے اپنے بیٹے کو پرانے درخت کاٹنے کا کہا۔  <EOS> ”خبردار کوئی بہانہ نہ بنانا۔  <EOS> لکڑیاں بیچ کر پیسے لانا۔  <EOS> “ وہ جنگل گیا تو پرانے درخت دیکھ کر سوچا۔  <EOS> انہوں نے کتنا عرصہ مسافروں کو سایہ دیا ان کو کاٹنا ظلم ہو گا۔  <EOS>  (جاری ہے)  <EOP>  یہ سوچ کر وہ واپس آنے لگا جب گھر آیا تو لکڑہارے نے پوچھا ”آج تم نے کیا کام کیا؟“ بیٹے کی بات سن کر لکڑہارے نے اسے گھر سے نکال دیا۔  <EOS> وہ گھر سے نکل کر چلنے لگا وہ اس قدر تھک گیا کہ ایک قدم اُٹھانا مشکل ہو گیا۔  <EOS> قریب ہی ایک مکان تھا وہ گر کر بے ہوش ہو گیا۔  <EOS> دونوں میاں بیوی اپنے بیٹے کے لئے پریشان ہو گئے۔  <EOS> ان کے مکان کے سامنے ایک بگھی رکی، اور دروازہ بجا۔  <EOS>   <EOP>  اس نے دروازہ کھولا تو ایک آدمی نے پوچھا۔  <EOS> آپ دونوں کو نادر خان نے بلایا ہے۔  <EOS>   <EOP>  ”کون نادر خان، اسے ہم سے کیا کام“؟ وہ حیرانی سے بولا۔  <EOS> ”وہ پھلوں کا بڑا بیوپاری ہے۔  <EOS> آپ دونوں ساتھ چلیں۔  <EOS> وہ دونوں چل پڑے وہ انہیں ایک شاندار باغ میں لے آیا۔  <EOS> ایک طرف سے آواز آئی“ ”ابا جان“ اپنے بیٹے کو دیکھ کر وہ حیران رہ گئے وہ بولا ”آپ نے مجھے گھر سے نکالا تھا تو نادر خان نے میرا پودوں سے لگاؤ دیکھ کر یہاں ملازم رکھ لیا اور رہنے کو گھر بھی دیا اب آپ دونوں میرے ساتھ رہیں گے“ ”نادر خان بولا۔  <EOS> “آپ کے بیٹے کے خیالات نے مجھے بہت خوش کیا کہ اس کو درختوں سے کتنا پیار ہے اس لئے میں نے اپنا باغ اس کے سپرد کر دیا تاکہ وہ یہاں نئے نئے پودے لگائے اور ان کی حفاظت بھی کرے۔  <EOS>   <EOP>  <EOT>
ڈاکٹر غلام مصطفی سولنگی ماں باپ کے مرنے کے بعد دو بھائی ایک گاؤں میں رہتے تھے۔  <EOS> بڑا بھائی بہت چست، سمجھ دار اور پیسہ کمانے میں ماہر تھا۔  <EOS> پڑوسی اس کی خوب تعریف کرتے تھے۔  <EOS> چھوٹے بھائی کی عمر ابھی زیادہ نہیں تھی۔  <EOS> وہ بڑا سیدھا سادہ اور ایمان دار تھا اور پیسہ کمانے کے بارے میں کچھ نہیں جانتا تھا، اس لئے بھائی اسے حقارت کی نظر سے دیکھتا تھا اور اس کا مذاق اُراتا تھا۔  <EOS>  گاؤں والے بھی اسے احمق کہتے تھے۔  <EOS>  ایک دن بڑے بھائی نے کچھ نان چھوٹے بھائی کو دیتے ہوئے کہا:”یہ نان اُٹھاؤ اور گاؤں سے چلتے بنو۔  <EOS> جب کچھ پیسے کماؤ گے، تب ہی لوٹ کر آنا۔  <EOS> خالی ہاتھ اس گھر میں قدم نہ رکھنا۔  <EOS> “ چھوٹے بھائی نے نان اُٹھائے اور اپنی قسمت آزمانے نکل پڑا، لیکن پیسے کمانے کے لئے آخر جائے کہاں؟ اس کی سمجھ میں کچھ نہیں آ رہا تھا۔  <EOS>  (جاری ہے)  <EOP>  وہ کافی دیر تک اِدھر اُدھر بھٹکتا رہا۔  <EOS> آخر وہ ایک ندی کے کنارے جا پہنچا اور وہاں بیٹھ کر نان کھانے لگا۔  <EOS> ابھی اس نے صرف دو تین نوالے ہی کھائے ہوں گے کہ یکایک اس کی نظر ایک سانپ پر پڑی۔  <EOS> سانپ ایک بالشت کے برابر لمبا تھا۔  <EOS> وہ چپ چاپ زمین پر لیٹا ہوا تھا اور دیکھنے میں بیمار لگتا تھا۔  <EOS> لڑکے کو اس پر ترس آ گیا۔  <EOS> اس نے ایک چھوٹا ڈبا ڈھونڈا اور سانپ کو اس کے اندر رکھ دیا۔  <EOS>   <EOP>  اس نے سانپ کی بہت اچھی طرح دیکھ بھال کی۔  <EOS> آہستہ آہستہ سانپ موٹا اور بڑا ہو گیا۔  <EOS> اب اس کے لئے کاغذ کا ڈبا چھوٹا پڑنے لگا۔  <EOS>   <EOP>  ایک دن سانپ بولا:”تم مجھے کسی بڑے دریا میں ڈال دو۔  <EOS> یہاں میرا دم گھٹ رہا ہے۔  <EOS> “ یہ سن کر وہ شش و پنج میں پڑ گیا۔  <EOS>  اس نے سانپ سے کہا:”لیکن میں تو تمہیں بڑا کر کے بیچنا چاہتا ہوں۔  <EOS> میرے بھائی نے کہا ہے، پیسے کمائے بغیر گھر نہ لوٹنا۔  <EOS>  “ سانپ نے تھوڑی دیر سوچنے کے بعد جواب دیا:”ٹھیک ہے، اگر تم پیسے کمانا چاہتے ہو تو مجھے ایک بڑے دریا میں ڈال دو۔  <EOS> میں وہاں پیسے کمانے میں تمہاری مدد کر دوں گا۔  <EOS> “  <EOP>  نیک دل لڑکے نے ایک بڑی ٹوکری بنائی اور سانپ کو اس کے اندر رکھ دیا۔  <EOS> پھر وہ ٹوکری اُٹھا کر دریا کی طرف چل دیا۔  <EOS> سانپ دریا میں پہنچتے ہی ایک سنہرے اژدہے میں بدل گیا اور پانی میں لہریں پیدا کرتا ہوا اِدھر اُدھر تیرنے لگا۔  <EOS>   <EOP>  سنہری اژدہا تیرتا ہوا لڑکے کے پاس آیا اور اس سے بولا:”تم میرے سچے دوست ہو۔  <EOS> اب میں اپنے وعدے کے مطابق تمہاری مدد کروں گا۔  <EOS> میں تمہیں ایک چھوٹا گدھا دے رہا ہوں۔  <EOS> “ ابھی وہ اپنی بات پوری بھی نہیں کر پایا تھا کہ اچانک اس کے سامنے ایک گدھا آ کھڑا ہوا:”جب بھی تمہیں پیسوں کی ضرورت ہو، اس گدھے سے کہنا کہ مجھے کچھ سونا چاندی دے دو!“  <EOP>  چھوٹا لڑکا یہ سن کر بہت خوش ہوا۔  <EOS>   <EOP>  اس نے اژدہے کا شکریہ ادا کیا۔  <EOS> وہ گدھے کو لے کر مڑنے ہی والا تھا کہ اژدہے نے کہا:”ایک بات یاد رکھنا، یہ راز کسی کو نہ بتانا۔  <EOS> “  <EOP>  لڑکا اپنے گدھے کے ساتھ گھر کی طرف چل پڑا۔  <EOS> چلتے چلتے رات ہو گئی۔  <EOS> رات کاٹنے وہ ایک چھوٹی سی سرائے میں پہنچا۔  <EOS> اس نے کرائے پر ایک کمرا لیا۔  <EOS> جب سرائے کا مالک اس کے گدھے کو اصطبل میں لے جانے لگا تو وہ بولا:”میرے گدھے کو اچھا چارا کھلانا، لیکن اس سے سونا نہ مانگنا۔  <EOS>   <EOP>  “  <EOP>  سونا نہ مانگنے والی بات سرائے کے مالک کی سمجھ میں نہیں آئی، لیکن جب رات گہری ہوئی تو وہ چپکے سے اصطبل میں پہنچا اور ہلکی سی آواز میں بولا:”گدھے! مجھے کچھ سونا چاہیے۔  <EOS> “  <EOP>  ابھی وہ اپنی بات پوری بھی نہیں کر پایا تھا کہ اس کے سامنے سونے کا ڈھیر لگ گیا۔  <EOS> وہ خوشی سے پھولا نہ سمایا۔  <EOS> اس نے لڑکے کے گدھے کی جگہ اپنا گدھا لا کر کھڑا کیا۔  <EOS> دونوں گدھوں کی شکل و صورت ایک جیسی تھی، اس لئے اس تبدیلی کا پتا چلانا بہت مشکل تھا۔  <EOS>   <EOP>  سرائے کے مالک نے طلسمی گدھے کو چھپا لیا۔  <EOS> لڑکا صبح سویرے جاگ اُٹھا۔  <EOS> سرائے کے مالک نے اس کی خوب خاطر مدارت کی اور اسے اپنا گدھا دے کر گرم جوشی سے رخصت کیا۔  <EOS>   <EOP>  جب وہ گھر پہنچا تو بڑے بھائی نے پوچھا:”کتنا پیسہ کما کر لایا ہے؟“  <EOP>  چھوٹے بھائی نے اطمینان سے جواب دیا:”بڑے بھائی! میں ایک طلسمی گدھا اپنے ساتھ لایا ہوں۔  <EOS> جب بھی مانگوں گا، یہ مجھے سونا چاندی دے دے گا۔  <EOS>   <EOP>  جاؤ! جلدی سے ایک چادر تو لاؤ۔  <EOS> میں تمہیں اس کا طلسم دکھاتا ہوں۔  <EOS> “  <EOP>  بڑے بھائی کو اپنے کانوں پر یقین نہیں آیا۔  <EOS> اس نے فوراً ایک چادر فرش پر بچھا دی۔  <EOS> چھوٹے بھائی نے گدھے کو قالین پر کھڑا کیا اور بولا:”گدھے! مجھے کچھ سونا چاہیے۔  <EOS> “  <EOP>  گدھا خالی نظروں سے اس کی طرف دیکھتا رہا۔  <EOS> چھوٹے بھائی نے اپنی بات پھر دہرائی۔  <EOS> اس بار بھی اس پر کوئی اثر نہیں ہوا۔  <EOS>   <EOP>  یہ دیکھ کر وہ بہت پریشان ہوا۔  <EOS>   <EOP>  اس کا بھائی غصے سے آگ بگولا ہو گیا:”یہ کیا بد تمیزی ہے؟“ وہ چلا کر بولا۔  <EOS>   <EOP>  چھوٹے بھائی نے اسے سمجھانے کی کوشش کی:”بھائی! صبر کرو۔  <EOS> مجھے پکا یقین ہے کہ یہ کچھ دیر بعد سونا چاندی ضرور دے گا، لیکن گدھا خاموش ہی رہا۔  <EOS> “ بڑا بھائی غصے میں آ گیا۔  <EOS> اس نے چھوٹے بھائی کو خوب بُرا بھلا کہا اور اسے گدھے کے ساتھ گھر سے باہر نکال دیا۔  <EOS>  پٹائی کے سبب لڑکے کا پورا جسم دکھ رہا تھا۔  <EOS> اسے اژدہے پر بڑا غصہ آیا۔  <EOS> وہ سیدھا دریا کے کنارے پہنچا اور بلند آواز میں اژ دہے کو پکارنے لگا۔  <EOS> فوراً ہی دریا میں لہریں اُٹھنے لگیں اور اژدہے نے اپنا سر پانی سے باہر نکالا:”اب تم کیا چاہتے ہو؟“ لڑکے نے شکایت بھرے لہجے میں کہا:”تم نے مجھے بے وقوف کیوں بنایا؟ یہ گدھا تم ہی کو مبارک ہو۔  <EOS> یہ مجھے سونا چاندی کچھ نہیں دیتا۔  <EOS>   <EOP>  “  <EOP>  اژدہے نے صفائی پیش نہیں کی اور لڑکے سے کہا:”اگر تمہیں یہ گدھا نہیں چاہیے تو اس کی جگہ میں تمہیں کچھ اور دے دیتا ہوں۔  <EOS> “ یہ کہہ کر اس نے دریا کی سطح پر ایک خوبصورت چادر پھینکی:”اسے اُٹھا لو! وہ بولا:”جب بھی بھوک لگے، اسے زمین پر پھیلا دینا۔  <EOS> جو بھی کھانا مانگو گے یہ تمہیں دے گی۔  <EOS> “ لڑکا چادر لے کر گھر کی طرف چل پڑا، لیکن سرائے کے پاس پہنچتے پہنچتے اندھیرا ہو گیا۔  <EOS>   <EOP>  اس نے رات وہیں ٹھہرنے کا فیصلہ کیا۔  <EOS> سرائے کے مالک نے جب لڑکے کو دوبارہ آتے دیکھا تو اس کا سر چکرانے لگا۔  <EOS> اس نے سوچا:”یقینا یہ اپنا طلسمی گدھا واپس لینے آیا ہے۔  <EOS> “  <EOP>  لیکن جب لڑکے نے گدھے کا ذکر ہی نہیں کیا تو اسے کچھ اطمینان ہوا۔  <EOS> سونے سے پہلے لڑکے نے چادر کو تہہ کر کے رکھ دیا اور سرائے کے مالک سے کہا:”اس چادر کو ہاتھ نہ لگانا اور اس سے کچھ کھانے کے لئے نہ مانگنا۔  <EOS>   <EOP>  “ یہ سن کر سرائے کے مالک نے فوراً حامی بھر لی، لیکن وہ دل ہی دل میں اس لڑکے کی بے وقوفی پر ہنس رہا تھا۔  <EOS> اس نے سوچا گدھے کی طرح یہ چادر بھی ضرور کوئی طلسمی چیز ہو گی۔  <EOS> آدھی رات کو جب لڑکا گہری نیند سو رہا تھا، سرائے کے مالک نے لڑکے کی چادر اُٹھا کر اور اس کی جگہ اس جیسی دوسری چادر رکھ دی۔  <EOS> دوسرے دن صبح جوں ہی مرغے نے بانگ دی، لڑکا اُٹھ بیٹھا۔  <EOS>   <EOP>  اس نے چادر اُٹھائی اور گھر کی طرف چل دیا۔  <EOS>   <EOP>  لڑکا خوش خوش گھر پہنچا۔  <EOS>  ”اس مرتبہ سب ٹھیک ہے بھائی!“ وہ بولا:”تم کون سی چیز کھانا چاہتے ہو؟“ اس نے چادر بچھا دی اور بھائی سے پھر کہا:”تم جو بھی چیز کھانا چاہتے ہو، وہ اس چادر پر آ جائے گا۔  <EOS> “ بڑے بھائی کو اس کی بات پر یقین نہیں آیا وہ زور سے ہنس پڑا:”ٹھیک ہے، میں صرف ایک معمولی سی چیز مانگتا ہوں۔  <EOS>   <EOP>  میرے لئے کچھ پلاؤ منگا دو۔  <EOS> “  <EOP>  چادر کے پاس جا کر لڑکے نے حکم دیا:”مجھے کچھ پلاؤ چاہیے!“ اس نے یہ فقرہ کئی دفعہ دہرایا، لیکن چادر خالی کی خالی رہی۔  <EOS> یہ دیکھ کر بھائی کو بے انتہا غصہ آیا۔  <EOS> اس نے پھر چھوٹے بھائی کو باتیں سنائیں اور اسے گھر سے باہر نکال دیا۔  <EOS> لڑکا پھر دریا کے کنارے پہنچا اور اژدہے کو پکار کر کہنے لگا:”تم کتنے احسان فراموش ہو! لگتا ہے تمہارے پاس کوئی طلسمی چیز نہیں ہے۔  <EOS>   <EOP>  تم خواہ مخواہ مجھے کیوں بے وقوف بنا رہے ہو؟ اب مجھے تمہاری کسی بھی طلسمی چیز کی ضرورت نہیں ہے۔  <EOS> تمہاری وجہ سے میں دو دفعہ بُرا بھلا سن چکا ہوں۔  <EOS> “  <EOP>  اس کی بات سن کر اژدہے نے اس سے کوئی سوال نہیں پوچھا اور صرف یہ کہا:”ذرا ٹھہرو! میں تمہیں ایک اور چیز دیتا ہوں۔  <EOS> “  <EOP>  تھوڑی دیر میں وہ ایک ڈنڈا لے آیا اور اس لڑکے کو دیتے ہوئے بولا:”جب تم سرائے میں قیام کرو تو سرائے کے مالک سے کہنا کہ وہ اس ڈنڈے سے ہر گز یہ نہ کہے کہ ڈنڈے ڈنڈے! سچ کو ظاہر کرنا۔  <EOS>   <EOP>  “  <EOP>  سرائے کے لالچی مالک نے اس بار بھی لڑکے کی خوب مہمان نوازی کی۔  <EOS> اس نے دل ہی دل میں سوچا یہ نوجوان اس بار بھی ضرور کوئی نہ کوئی طلسمی چیز لایا ہو گا۔  <EOS>   <EOP>  لڑکے نے ڈنڈا ایک طرف رکھ دیا اور سرائے کے مالک سے کہا:”اس ڈنڈے سے تم یہ ہر گز نہ کہنا ڈنڈے ڈنڈے! سچ کو ظاہر کرو۔  <EOS> “  <EOP>  سرائے کے مالک نے سر ہلا کر کہا:”ٹھیک ہے! میں سمجھ گیا۔  <EOS> “  <EOP>  تاہم جب سب لوگ سو گئے تو سرائے کے مالک نے ڈنڈا بھی چرا لیا۔  <EOS>   <EOP>  اپنے کمرے میں پہنچ کر وہ اس کی طلسمی قدرت آزمانے کے لئے ہلکی سی آواز میں بولا:”ڈنڈے ڈنڈے! سچ ظاہر کرو۔  <EOS> “ اس کے منہ سے ابھی یہ الفاظ نکلے ہی تھے کہ ڈنڈا حرکت میں آ گیا اور دھڑا دھڑ اس کے سر پر برسنے لگا۔  <EOS> سرائے کا مالک چیختا چلاتا رہا، لیکن ڈنڈا برابر حرکت کرتا رہا اور اس کی پٹائی کرتا رہا۔  <EOS> سرائے کے مالک نے بچنے کی بڑی کوششیں کی، لیکن وہ جہاں بھی جاتا، ڈنڈا اس سے پہلے وہاں پہنچ جاتا۔  <EOS>   <EOP>  اس کے پورے جسم پر نیل پڑ گئے۔  <EOS> وہ بری طرح زخمی ہو گیا۔  <EOS> جب ڈنڈے کی مار سے بچنے کا کوئی طریقہ نہیں رہا تو آخر میں اس نے لڑکے کے پاس جا کر عاجزی سے کہا:”بھیا! مجھے بچاؤ۔  <EOS> اب میں اس ڈنڈے کی مار برداشت نہیں کر سکتا۔  <EOS> اگر تم اپنے ڈنڈے کو روک لو گے تو میں تمہارا گدھا اور تمہاری چادر لوٹا دوں گا۔  <EOS> دوسرے دن لڑکا اپنی تینوں طلسمی چیزیں لے کر خوشی خوشی گھر لوٹ گیا۔  <EOS>   <EOP>  <EOT>
پروفیسر خلیل جبار پیر جی اپنے گھر کے صحن میں ایک بکرے کو بے فکری سے ٹہلتے ہوئے دیکھ کر چونکے:”ارے یہ بکرا کہاں سے آ گیا ہے اور دیکھو اسے کسی کا خوف بھی نہیں ہے کہ کوئی اسے پکڑ لے گا۔  <EOS> “ پیر جی نے خود کلامی کی۔  <EOS>  وہ کمرے سے باہر آئے اور بکرے کی گردن پر ہاتھ پھیرتے بولے:”کیوں بھئی بکرے صاحب! تم نے کیا میرے گھر کو پارک سمجھا ہوا ہے، جو یہاں تفریح کی غرض سے آ گئے ہو؟“ بکرے نے گردن کو ایسے جھکا لیا، جیسے اسے پیر جی سے کسی قسم کا کوئی خوف نہیں ہے۔  <EOS>  پیر جی نے دروازے کی طرف دیکھا۔  <EOS> گھر کا دروازہ کھلا ہوا تھا۔  <EOS> اس لئے بکرا گھر کے اندر داخل ہو گیا تھا۔  <EOS> پیر جی کو کسی سے باتیں کرتا دیکھ کر ان کی اہلیہ نے صحن میں جھانکا۔  <EOS>  (جاری ہے)  <EOP>  بکرے کی گردن پر پیر جی کو ہاتھ پھیرتا دیکھ کر وہ بھی وہیں آ گئیں۔  <EOS>   <EOP>  ”ارے یہ بکرا کہاں سے آیا ہے اور کس کا ہے؟“  <EOP>  ”مجھے خود نہیں پتا۔  <EOS> “ پیر جی نے کہا۔  <EOS>   <EOP>  ”تمہارے پاس تو یہ ایسے کھڑا ہے، جیسے تم سے بہت مانوس ہے۔  <EOS>   <EOP>  “ اہلیہ نے کہا۔  <EOS>   <EOP>  ”کسی کا پالتو بکرا ہے، میں باہر اس کے مالک کو تلاش کرتا ہوں۔  <EOS> “ پیر جی یہ کہتے ہوئے گھر سے باہر نکل گئے۔  <EOS> گلی میں دور تک کوئی بھی شخص نظر نہ آیا، جس سے وہ بکرے کے بارے میں معلومات حاصل کر سکتے۔  <EOS> گھر میں پیر جی کو داخل ہوتا دیکھ کر اہلیہ نے پوچھا:”بکرے کے مالک کے بارے میں کچھ پتا چلا، کس کا ہے؟“  <EOP>  ”نہیں۔  <EOS> “  <EOP>  ”اب اس بکرے کا کیا کرو گے؟“  <EOP>  ”یہی سوچ رہا ہوں۔  <EOS>   <EOP>  “  <EOP>  ”ریڈیو پاکستان سے ماضی میں ایک پروگرام آیا کرتا تھا، یہ بچہ کس کا ہے۔  <EOS> “ اہلیہ نے یاد دلایا۔  <EOS>   <EOP>  ”اس پروگرام کی بدولت بچے اپنے والدین تک پہنچ بھی جایا کرتے تھے۔  <EOS> “ پیر جی نے کہا۔  <EOS>   <EOP>  ”ہاں بالکل ایسا ہی تھا۔  <EOS> ایسا کرتا ہوں، مسجد سے اعلان کرا دیتا ہوں۔  <EOS> “  <EOP>  ”اس طرح بکرے کے کئی دعوے دار پیدا ہو جائیں گے۔  <EOS> “  <EOP>  اہلیہ نے خدشہ ظاہر کرتے ہوئے کہا:”ایسا کرتے ہیں، ہم اس بکرے کو اپنے پاس رکھ لیتے ہیں، جس کا بکرا ہو گا، وہ خود ہی بکرے کو ڈھونڈتا ہوا ہمارے پاس پہنچ جائے گا۔  <EOS>   <EOP>  “  <EOP>  پیر جی چاہتے تو بکرے کو اپنے پاس رکھ لیتے، لیکن وہ ایک ایمان دار شخص تھے۔  <EOS> ساری زندگی ایمان داری سے گزار دی لیکن بے ایمانی کا کبھی تصور بھی نہیں کیا۔  <EOS> پیر جی بکرے کو اس کے اصل مالک تک پہنچانا چاہتے تھے۔  <EOS> دوپہر میں جب بچے سکول سے گھر آئے۔  <EOS> صحن میں بکرا دیکھ کر خوش ہو گئے۔  <EOS> وہ سمجھے کہ ان کے والد قربانی کے لئے بکرا لائے ہیں۔  <EOS>   <EOP>  ”کتنا اچھا اور صحت مند بکرا ہے۔  <EOS>   <EOP>  میں اپنے دوستوں کو یہ بکرا دکھاؤں گا، وہ اس بکرے کو دیکھ کر حیرت زدہ رہ جائیں گے۔  <EOS> “ سفیان نے کہا۔  <EOS>   <EOP>  ”یہ بکرا ہمارا نہیں ہے۔  <EOS> “ ان کی ماں نے بتایا۔  <EOS>   <EOP>  ”پھر کس کا بکرا ہے؟“ ناہید نے پوچھا۔  <EOS>   <EOP>  ”تمہارے ابا جان کے ایک دوست کا بکرا ہے۔  <EOS> “  <EOP>  ”اگر ابا جان کے دوست کا بکرا ہے تو یہ بکرا ہمارے گھر میں کیا کر رہا ہے؟“ سفیان نے کہا۔  <EOS>   <EOP>  ”کسی وجہ سے وہ ہمارے یہاں بکرا چھوڑ گئے ہیں۔  <EOS>   <EOP>  “ ماں نے کہا۔  <EOS>   <EOP>  ”امی جان! ہمارے سب دوستوں کے یہاں قربانی ہوتی ہے، ہمارے گھر میں کب قربانی ہو گی؟“ سفیان نے کہا۔  <EOS>   <EOP>  ہر سال تمہارے ابو کوشش کرتے ہیں، لیکن․․․․․امی جان کہتے، کہتے رُک گئیں۔  <EOS>   <EOP>  ”لیکن قربانی نہیں ہوتی۔  <EOS> “ ناہید نے جملہ پورا کیا۔  <EOS>   <EOP>  ”ابا جان سے کہہ کر یہ بکرا قربانی کے لئے رکھ لیں۔  <EOS> “ سفیان نے کہا۔  <EOS>   <EOP>  ”کسی اور کے بکرے کو ہم کیسے رکھ سکتے ہیں۔  <EOS>   <EOP>  “ امی جان نے بات ختم کرنے کے لئے کہا۔  <EOS>   <EOP>  پیر جی کی تنخواہ اتنی نہیں تھی کہ وہ قربانی کر سکیں۔  <EOS> وہ ہر سال بچوں کو دلاسہ دے دیتے تھے کہ اس بار ضرور قربانی ہو گی، کوشش بھی کرتے تھے کہ قربانی کے لئے بکرا لے آئیں، لیکن عید سے قبل بکروں کی قیمتیں اتنی ہو جاتی تھیں کہ وہ چاہنے کے باوجود بکرا خرید نہیں پاتے۔  <EOS> گھر میں بکرا کیا آیا، بچوں کو کھیلنے کے لئے تفریح مل گئی۔  <EOS>   <EOP>  بچے بکرے کو شام میں باہر گھمانے بھی لے جاتے۔  <EOS> بکرا بھی بچوں سے مانوس ہو گیا تھا۔  <EOS> بچے جیسے ہی اسکول سے آتے وہ انھیں دیکھ کر ممیانے لگتا۔  <EOS> بچے اس کے پاس جا کر اس کے سر اور گردن پر ہاتھ پھیرتے تب جا کر وہ خاموش ہوتا۔  <EOS> پیر جی کے چھوٹے بیٹے نبیل کو بکرے سے کچھ زیادہ ہی محبت ہو گئی تھی۔  <EOS> بکرا بھی نبیل کو دیکھ کر خوش ہو جاتا۔  <EOS> پندرہ دن ہو چکے تھے، لیکن بکرے کا دعوے دار نہیں آیا۔  <EOS>   <EOP>  پیر جی یہ سوچ کر پریشان ہو رہے تھے کہ عید میں پندرہ دن رہ گئے ہیں اور ابھی تک کوئی شخص ایسا نہیں ملا ہے، جو کہے کہ میرا بکرا گم ہو گیا ہے۔  <EOS> ایک شام پیر جی پرچون کی دکان پر کھڑے تھے۔  <EOS> دکان پر ادھیڑ عمر کا شخص جس کے چہرے پر ہلکی داڑھی بھی تھی، وہ آیا، اس کا نام عبدالسلام تھا۔  <EOS> اس نے آتے ہی پہلے دکان دار عمر فتح کو سلام کیا اور پھر بولا:”پندرہ دن قبل میں بکرا پیڑی سے بکرا خرید کر یہاں سے گزر رہا تھا کہ بکرے نے میرے ہاتھ سے رسی ڈھیلی دیکھ کر خود کو چھڑا لیا اور بھاگ کھڑا ہوا، میں اس بکرے کے پیچھے بھاگا بھی، لیکن بکرا نہ جانے کہاں گم ہو گیا۔  <EOS>   <EOP>  “  <EOP>  ”کیا تمھیں بکرا نہیں ملا؟“ پیر جی نے پوچھا۔  <EOS>   <EOP>  ”نہیں ملا، اسی لئے تو کئی دنوں سے اس علاقے میں بکرے کو تلاش رہا ہوں۔  <EOS>  “ عبدالسلام نے کہا۔  <EOS>   <EOP>  ”اس کی کوئی پہچان ہے تو بتاؤ، تاکہ میں بکرے کو تلاش کرنے میں تمہاری مدد کر سکوں۔  <EOS> “ پیر جی نے کہا۔  <EOS> اس نے جو بکرے کے بارے میں بتایا وہ سو فیصد اس بکرے میں موجود تھیں، جو پیر جی کے گھر میں بکرا تھا۔  <EOS>   <EOP>  پیر جی عبدالسلام کو اپنے گھر لے آئے اور بکرا دکھایا۔  <EOS>   <EOP>  ”ہاں یہی وہ بکرا ہے۔  <EOS> “ وہ خوشی سے چیخا۔  <EOS>   <EOP>  ”اس بکرے کو تم اپنے ساتھ لے جا سکتے ہو، مجھے کوئی اعتراض نہیں ہے۔  <EOS> “ پیر جی نے کہا۔  <EOS>   <EOP>  بچے بھی صحن میں موجود تھے۔  <EOS> انھوں نے جب سنا بکرے کا اصل مالک بکرا لینے آ گیا ہے۔  <EOS> ان کے چہروں پر اُداسی چھا گئی۔  <EOS> نبیل کو بکرے کے بچھڑنے کا زیادہ دکھ تھا، اس لئے اُس کی آنکھیں بھر آئیں۔  <EOS>   <EOP>  ”یہ بکرا پندرہ دن تمہارے گھر میں رہا ہے، اس پر تم نے کچھ خرچ بھی کیا ہو گا، وہ خرچہ مجھ سے لے لو۔  <EOS> “ اس نے کہا۔  <EOS>   <EOP>  ”بھائی صاحب! کیوں شرمندہ کر رہے ہو، بکرے نے جو اس گھر میں کھایا ہے وہ اس کا نصیب میں لکھا تھا، ہماری اتنی اوقات کہاں کے کسی کو کھلا پلا سکیں۔  <EOS> “ پیر جی نے کہا۔  <EOS>   <EOP>  عبدالسلام نے کہا:”آمدنی میری بھی کم ہے، بچوں کی خوشی کی خاطر لے جا رہا ہوں، ورنہ اسے یہیں چھوڑ جاتا۔  <EOS>   <EOP>  “  <EOP>  جب بکرے کی رسی کو پکڑ کر بکرے کو لے جانے لگا تو بکرا بچوں کی طرف دیکھنے لگا۔  <EOS> نبیل بھی لپک کر کمرے کے لپٹ گیا۔  <EOS>   <EOP>  ”میں بکرے کو نہیں لے جانے دوں گا۔  <EOS> “  <EOP>  ”نبیل بیٹے! یہ بکرا ہمارا نہیں ہے، یہ بات میں نے تم سب کو پہلے ہی بتا دی تھی۔  <EOS> “ پیر جی نے کہا۔  <EOS>   <EOP>  ”ابا جان! آپ ہر سال ہی جھوٹا وعدہ کرتے ہیں کہ اس بار ضرور قربانی کریں گے، لیکن ہمارے گھر قربانی نہیں ہوتی۔  <EOS>   <EOP>  “  <EOP>  سفیان نے کہا:”میرے دوستوں اور محلے والوں کو جب پتا چلے گا کہ یہ ہمارا بکرا نہیں تھا تو سوچیں کہ محلے میں ہماری بے عزتی ہو گی۔  <EOS> “ نبیل نے روتے ہوئے کہا۔  <EOS>   <EOP>  ”تم اسی سلوک کے مستحق ہو، تم نے محلے والوں اور دوستوں سے جھوٹ کیوں بولا۔  <EOS> “  <EOP>  ”ہاں، ہم سے غلطی ہو گئی ہے۔  <EOS> “  <EOP>  ”جب غلطی کی ہے تو اس کی سزا بھی بھگتو۔  <EOS> بھائی صاحب کے بیٹے نے بھی اپنے دوستوں سے کہا ہو گا کہ ہمارے گھر قربانی ہو گی، اگر ان کے گھر اس سال قربانی نہیں تو ان کے بیٹے کی کتنی بے عزتی ہو گی۔  <EOS>   <EOP>  “  <EOP>  ”میرے بیٹے کاشف کو بھی بہت شوق ہے ہمارے یہاں عید پر قربانی ہو، اسی غرض سے بکرا خریدا ہے۔  <EOS> “ اس نے کہا۔  <EOS>   <EOP>  نبیل نے بکرے کو مضبوطی سے پکڑا ہوا تھا، وہ کسی صورت بکرے کو چھوڑنا نہیں چاہتا تھا۔  <EOS>   <EOP>  پیر جی نے نبیل کو ڈانٹتے ہوئے کہا:”چھوڑو بکرے کو۔  <EOS> “  <EOP>  ”میرے ذہن میں ایک ترکیب آئی ہے، اگر پسند کرو۔  <EOS> “ عبدالسلام نے کہا۔  <EOS>   <EOP>  ”کیا؟“ پیر جی چونکے۔  <EOS>   <EOP>  ”تمہارے بچوں کی خواہش ہے، اس گھر میں بکرے کی قربانی ہو، میرے بیٹے کی صرف یہ خواہش ہے کہ عید پر بکرے کی قربانی ہو۔  <EOS> اس لئے میں اپنے بیٹے کو عید پر تمہارے گھر لے آؤں گا، اور تمہارے گھر پر قربانی ہو جانے پر تمہارے بچوں کی بھی اور میرے بیٹے کی بھی خواہش پوری ہو جائے گی۔  <EOS> “ اس نے کہا۔  <EOS>   <EOP>  پیر جی نے بہت کوشش کی کہ عبدالسلام بکرا لے جائے، لیکن وہ بکرا لے جانے کی بجائے وہیں چھوڑ گیا۔  <EOS>   <EOP>  بکرے کے نہ جانے پر سب بچوں کے چہروں پر خوشی دیدنی تھی۔  <EOS> عید سے چند دن قبل عبدالسلام اپنے بیٹے کاشف کو ان کے گھر لے کر آ گیا۔  <EOS> کاشف نبیل کا ہم عمر ہی تھا۔  <EOS> کاشف کو بکرا بھی دکھایا جسے دیکھ کر وہ خوش ہو گیا تھا۔  <EOS> عبدالسلام پیر جی کو عید پر آ جانے کا کہہ کر چلا گیا۔  <EOS> عید کے دن عبدالسلام ایک قصائی اور اپنے بیٹے کاشف کے ساتھ آ گیا۔  <EOS> قصائی نے جب بکرے کو ذبح کیا۔  <EOS>   <EOP>  بچوں میں سب سے زیادہ رنجیدہ نبیل ہی ہوا تھا۔  <EOS> بکرے کے ذبح ہو جانے پر قصائی نے جلدی جلدی گوشت کے ٹکڑے بنا ڈالے عبدالسلام نے بکرے کا کچھ گوشت اپنے ساتھ لائے تھیلے میں ڈالا اور بچ جانے والا گوشت وہیں چھوڑ دیا۔  <EOS>   <EOP>  ”بھائی صاحب! یہ گوشت کیوں چھوڑ دیا، یہ بھی اپنے ساتھ لے جائیں۔  <EOS>  “ پیر جی نے کہا۔  <EOS>   <EOP>  ”مجھے شرمندہ نہ کریں۔  <EOS> آپ نے پورے ایک ماہ بکرے کی خدمت کی ہے، کیا آپ کا اتنا بھی حق نہیں بنتا کہ بکرے کا تھوڑا سا گوشت رکھ لیں۔  <EOS>   <EOP>  “ اس نے کہا:”قربانی کے گوشت کے تین حصے ہوتے ہیں۔  <EOS> ایک اپنا، ایک رشتے داروں کا اور ایک غریبوں کا۔  <EOS> میں نے رشتے داروں کے حصے میں سے آپ کو حصہ پیش کیا ہے، قبول کر لیں۔  <EOS> “  <EOP>  ”آپ کے گھر والے کیا سوچیں گے؟“  <EOP>  ”وہ کچھ نہیں سوچیں گے، میں ان کو سمجھا دوں گا۔  <EOS> “ وہ مسکراتے ہوئے بولا۔  <EOS>   <EOP>  عبدالسلام کے چلے جانے پر پیر جی سوچنے لگے کہ اللہ تعالیٰ کے ہر کام میں کوئی نہ کوئی مصلحت ہوتی ہے۔  <EOS>   <EOP>  <EOT>
عائشہ حفیظ سکول کی گھنٹی بجی، سارے بچے دوڑے اور گیٹ سے باہر نکل گئے۔  <EOS> حامد اور احمد دوڑ کر بس سٹاپ پر جا کھڑے ہوئے اور بس کا انتظار کرنے لگے۔  <EOS> وہ آپس میں سکول میں ہونے والے ٹیسٹ کا ذکر کر رہے تھے کہ احمد کی نظر ایک بوڑھی خاتون پر پڑی جو بہت ہی پریشان لگ رہی تھیں۔  <EOS> وہ کبھی اپنے پرس میں جھانگتی، کبھی اِدھر ٹٹولتیں تو کبھی اُدھر۔  <EOS>  ان کی بے چینی دیکھ کر احمد کو لگا کہ اسے ان کی مدد کرنی چاہئے۔  <EOS> اس نے حامد کو بتایا اتنے میں بس آ گئی۔  <EOS> حامد تو بس میں سوار ہو گیا لیکن احمد کا ضمیر گورا نہ کیا۔  <EOS> وہ اس عورت کے پاس گیا پریشانی کی وجہ دریافت کی تو اس خاتون نے کہا کہ بیٹا میرا چشمہ کھو گیا ہے۔  <EOS> احمد نے اِدھر اُدھر ڈھونڈنا شروع کیا، اسے پاس ہی بنچ کے نیچے وہ پڑا نظر آ گیا۔  <EOS>  (جاری ہے)  <EOP>  اس نے چشمہ اُٹھایا اور بوڑھی خاتون کو دے دیا۔  <EOS>   <EOP>  خاتون نے اس کا شکریہ ادا کیا اور بہت خوش ہوئیں۔  <EOS> امی نے گھر دیر سے آنے کی وجہ پوچھی تو احمد نے سارا قصہ سنا دیا جسے سن کر اس کی امی بہت خوش ہوئیں اور اسے شاباش دی۔  <EOS> اگلے دن جب وہ سکول گیا تو اسمبلی کے دوران پرنسپل صاحب نے کہا کہ ہمارے سکول کے ایک ہونہار طالب علم نے کل ایک بوڑھی خاتون کی مدد کی اور انہوں نے احمد کو اسٹیج پر بلایا۔  <EOS> پرنسپل صاحب نے احمد کو ایک تحفہ دیا اور کہا یہ اُس بوڑھی خاتون نے تمہارے لئے دیا ہے اور پرنسپل صاحب نے احمد کے کندھے پر انتہائی شفقت بھرا ہاتھ رکھا۔  <EOS>   <EOP>  <EOT>
سید ریان متین ”ارے، کیا تم ہر وقت پڑھتے رہتے ہو! چلو اُٹھو، گاڑی آئی ہوئی ہے مرمت کے لئے۔  <EOS> “ موٹر ورکشاپ کے مالک وسیم نے طہٰ کو جھڑکا۔  <EOS>  ”اچھا استاد! بس یہ سوال کر کے آیا۔  <EOS> “ طہٰ نے کہا۔  <EOS>  ”کچھ نہیں ہوتا پڑھنے سے کام کرو، پیسے کماؤ۔  <EOS> “ وسیم نے منہ بنا کر کہا۔  <EOS>  ”استاد! تم دیکھنا میں ضرور ایک دن پڑھ لکھ کر تمہارے پاس اپنی گاڑی ٹھیک کرانے آؤں گا۔  <EOS>  “ طہٰ نے مضبوط لہجے میں کہا۔  <EOS>  ”ہاہاہا․․․․․تم اور گاڑی! چلو، اب جلدی سے گاڑی کے پاس آ جاؤ۔  <EOS> “ وسیم نے مذاق اُڑاتے ہوئے کہا۔  <EOS>  جب طہٰ کے والد کا انتقال ہوا تو وہ گیارھویں جماعت میں پڑھتا تھا۔  <EOS> اس کے والد مزدوری کرتے تھے۔  <EOS> ان کے بعد گھر میں فاقوں کی نوبت آنے لگی۔  <EOS>  (جاری ہے)  <EOP>  طہٰ کی والدہ بھی بیمار رہتی تھیں۔  <EOS> طہٰ کو مجبوراً گھر سے باہر نکلنا پڑا۔  <EOS>   <EOP>  بڑی مشکل سے ایک مکینک کی دکان پر کام ملا۔  <EOS> طہٰ صبح جاتا اور شام کو تھکا ہارا واپس آتا۔  <EOS> اس نے ایک اوپن یونیورسٹی میں داخلہ بھی لے لیا۔  <EOS> کام کے بعد ساری توجہ پڑھائی پر دیتا۔  <EOS> وہ ورکشاپ پر کتابیں ساتھ لے کر جاتا اور فارغ وقت میں کتابیں لے کر بیٹھ جاتا۔  <EOS> اس بات پر دوسرے لوگ مذاق اُڑاتے اور طعنے بھی دیتے، مگر وہ سب باتیں برداشت کر لیتا۔  <EOS> اس کو یقین تھا کہ اللہ تعالیٰ اس کی محنت کا صلہ ضرور دے گا۔  <EOS>   <EOP>  دن گزرتے گئے۔  <EOS> طہٰ نے بہترین نمبروں سے انٹر کیا اور شہر کی سب سے بڑی یونیورسٹی میں داخلہ لے لیا۔  <EOS> اس نے ورکشاپ پر جانا چھوڑ دیا، کیونکہ اب وہ بچوں کو ٹیوشن پڑھاتا تھا۔  <EOS> کافی عرصے بعد طہٰ اپنی گاڑی پر سڑک سے گزر رہا تھا کہ اس نے ایک ورکشاپ پر بورڈ لگا ہوا دیکھا ”وسیم مکینک“۔  <EOS>   <EOP>  ”بھائی! ادھر آنا، میری گاڑی پنکچر ہو گئی ہے۔  <EOS> “ طہٰ نے آواز لگائی۔  <EOS>   <EOP>  فوراً ہی ایک ادھیڑ عمر کا آدمی نکلا:”جی بابو جی!“  <EOP>  طہٰ نے غور سے دیکھا اور اس کے منہ سے نکلا:”ارے استاد آپ!“  <EOP>  ”طہٰ تم! گاڑی میں․․․․“ وسیم نے حیرت سے کہا۔  <EOS>   <EOP>  ”جی استاد جی! میں نے کہا تھا نا، ضرور میں ایک دن پڑھ لکھ کر قابل بن جاؤں گا۔  <EOS> “  <EOP>  طہٰ نے فخر سے کہا:”میں ایک بڑے ادارے میں منیجر ہوں۔  <EOS> “  <EOP>  ”ہاں بیٹے! تم نے صحیح کہا تھا۔  <EOS> ہم لوگ نادان تھے، جو تمہارا مذاق اُڑاتے رہے۔  <EOS> “ استاد وسیم کا سر جھک گیا۔  <EOS>   <EOP>  <EOT>
یمنیٰ توقیر پرانے زمانے کی بات ہے کہ پرستان میں سات پریاں رہتی تھیں۔  <EOS> وہ آپس میں گہری سہیلیاں تھیں۔  <EOS> ایک دن انھیں معلوم ہوا کہ پرستان سے دور دنیا میں ایک بہت خوبصورت تالاب ہے۔  <EOS> جس کا پانی تندرستی کے لئے نعمت ہے، تمام پریوں نے فیصلہ کیا کہ ہم ساتوں سہیلیاں زمین پر جائیں گی اور اپنے والدین کے لئے آبِ حیات لائیں گی۔  <EOS>  انھوں نے اپنے والدین سے اجازت لی اور دوسرے دن سفر پر روانہ ہو گئیں۔  <EOS> دو دن بعد شام کے وقت وہ زمین پر اُتریں۔  <EOS> اتنے خوبصورت ماحول کو دیکھ کر وہ بہت خوش ہوئیں۔  <EOS> انھوں نے تالاب سے پانی لے کر اپنی بوتلوں میں ڈال لیا۔  <EOS> پھر ان کی دوست سبز پری نے دوسری پریوں سے کہا کہ ہم سب اس میں نہا لیں، پھر چلیں گے۔  <EOS>  (جاری ہے)  <EOP>  تمام پریوں نے اپنے پَر اُتار کر تالاب کے کنارے رکھ دیے اور پانی میں نہانے لگیں۔  <EOS>   <EOP>  ایک چرواہا یہ دیکھ رہا تھا۔  <EOS> اس نے ایک پری کے پَر زمین کھود کر چھپا دیے۔  <EOS> جب دن ڈھلنے لگا تو تمام پریوں کو پرستان جانے کی فکر ہونے لگی۔  <EOS> وہ جلدی سے کنارے پر آ کر اپنے پَر پہننے لگیں۔  <EOS> تمام پریاں چلنے کو تیار ہو گئیں، مگر سبز پری کے پَر نہیں ملے تو وہ رونے لگی۔  <EOS> وہ بہت خوف زدہ اور پریشان تھی، مگر سب پریوں نے اس سے معذرت کر لی اور پرواز کر گئیں۔  <EOS>   <EOP>  سبز پری تنہا روتی رہ گئی۔  <EOS> اسی وقت وہ چرواہا آ گیا اور سبز پری کو اپنے گھر لے گیا۔  <EOS> وہ اس کے ساتھ ہمدردی کر رہا تھا۔  <EOS> آخر وہ اس کے ساتھ رہنے لگی۔  <EOS> کچھ دن کے بعد اس نے سبز پری سے شادی کر لی، مگر سبز پری کو چپ لگ گئی۔  <EOS> آخر اللہ تعالیٰ نے اس کو اولاد عطا کی تو وہ تمام دکھ بھول گئی اور بچوں کی پرورش کرنے لگی۔  <EOS>   <EOP>  ایک دن وہ تالاب پر کپڑے دھونے گئی۔  <EOS> بچے بھی اس کے ساتھ تھے۔  <EOS>   <EOP>  وہ مٹی میں کھیل رہے تھے کہ اچانک ان کو مٹی سے پَر مل گئے۔  <EOS> سبز پری نے جو اپنے پَر دیکھے تو وہ بے اختیار اُٹھی اور مٹی جھاڑ کر اپنے پَر پہن لئے اور اُڑنے کی تیاری کرنے لگی۔  <EOS> بچے یہ دیکھ کر رونے لگے۔  <EOS> انھوں نے اپنی ماں کو رو رو کر جانے سے روک لیا۔  <EOS> وہ اپنی ممتا کے آگے مجبور ہو گئی۔  <EOS> اس کو اپنے ماں باپ یاد آئے، مگر بچوں کی محبت نے اس کو دنیا میں رہنے پر مجبور کر دیا۔  <EOS> اس نے وہ پَر اُٹھا کر تالاب میں ڈال دیے اور بچوں کے ساتھ ہنسی خوشی رہنے گی۔  <EOS>   <EOP>  <EOT>
مسعود احمد برکاتی ایک دن حلیم اور سلیم دونوں اپنے ابا کے ساتھ سیر کو گئے۔  <EOS> حلیم بڑا تھا اور سلیم چھوٹا، لیکن سمجھ دار اپنے بڑے بھائی سے زیادہ تھا۔  <EOS> اپنے قصبہ سے ذرا دور چلے تھے کہ ایک چھوٹی سی پہاڑی دکھائی دی۔  <EOS> دونوں نے ابا سے کہا کہ آج تو ہم اس پہاڑی کی سیر کریں گے۔  <EOS> ابا نے کہا کہ چلو، آج پہاڑی پر چلو، اس میں کیا حرج ہے۔  <EOS>  پہاڑی پر چڑھ کر حلیم اور سلیم بہت خوش ہوئے۔  <EOS> ذرا اور اوپر چڑھے تو قصبہ کے مکان نظر آنے لگے، مگر بڑے بڑے مکان چھوٹے چھوٹے گھروندے معلوم ہو رہے تھے۔  <EOS> چوڑی چوڑی سڑکیں ذرا ذرا سی گلیاں دکھائی دے رہی تھیں۔  <EOS> چڑھتے چڑھتے اب یہ تینوں پہاڑی کے بالکل اوپر پہنچ گئے۔  <EOS>  ”اوہو!“ سلیم کے منہ سے بے اختیار نکلا:”یہاں سے تو سارا قصبہ ہی دکھائی دینے لگا۔  <EOS>  (جاری ہے)  <EOP>  “ حلیم نے کہا:”پہاڑی کے نیچے تو کچھ بھی نظر نہیں آ رہا ہے۔  <EOS> “  <EOP>  ابا نے کہا:”دیکھا تم نے اونچائی پر پہنچنے کا مزہ۔  <EOS> اب تم اگر اس سے زیادہ اونچے پہاڑ پر، وہ جو سامنے نظر آ رہا ہے اس پہاڑ پر چڑھ کر دیکھو تو تمھیں اپنا قصبہ ہی نہیں، پاس پڑوس کے دوسرے قصبے بھی نظر آنے لگیں گے۔  <EOS> آدمی جتنا اونچا ہوتا جاتا ہے، اس کی نگاہ اتنی ہی وسیع ہوتی جاتی ہے۔  <EOS>   <EOP>  تم نے شاید کسی کو کہتے سنا ہو کہ علم کی انتہا جہالت ہے۔  <EOS> “  <EOP>  حلیم جلدی سے بولا:”واہ! اس میں سمجھ میں نہ آنے والی کون سی بات ہے، آدمی پڑھ لکھ کر جاہل ہو جاتا ہے۔  <EOS> “  <EOP>  سلیم کے بجائے ابا نے جواب دیا:”نہیں حلیم! یہ مطلب نہیں جو تم سمجھے ہو۔  <EOS> تم ابھی کہہ رہے تھے کہ پہاڑی کے نیچے کچھ دکھائی نہیں دیتا پھر جیسے جیسے اوپر چڑھتے جاتے ہیں، ویسے ویسے دور دور کی چیزیں دکھائی دینے لگتی ہیں۔  <EOS>   <EOP>  جب آدمی نیچے ہوتا ہے تو اسے کچھ نہیں معلوم ہوتا، لیکن جب اوپر چڑھتا ہے تو معلوم ہوتا ہے کہ ارے‘ اس سے پہلے تو مجھے کچھ بھی معلوم نہیں تھا۔  <EOS> بس اسی طرح علم کا معاملہ ہے۔  <EOS> جب آدمی کچھ بھی پڑھا لکھا نہیں ہوتا تو اسے اپنی جہالت کا خیال بھی نہیں آتا، لیکن جب وہ تھوڑا بہت پڑھ لکھ لیتا ہے تو اسے کچھ کچھ خیال ہونے لگتا ہے کہ ابھی علم اور حاصل کرنا چاہیے۔  <EOS>   <EOP>  اس طرح وہ اپنا علم بڑھاتا جاتا ہے اور اس کا یہ خیال یا یہ احساس کہ اس کا علم اور اس کی معلومات ابھی بہت کم ہے، بڑھتا جاتا ہے۔  <EOS> وہ علم کے پہاڑ پر چڑھتا جاتا ہے، بلندی کو چھوتا جاتا ہے اور اس کی بے خبری، بے علمی اور جہالت اس کے سامنے آتی جاتی ہے۔  <EOS> جتنا علم زیادہ ہوتا جاتا ہے‘ اتنا ہی وہ اپنے آپ کو نا واقف اور جاہل سمجھتا ہے۔  <EOS> اسی لئے کہا گیا ہے کہ علم کی انتہا جہالت ہے۔  <EOS> “  <EOP>  سلیم اور حلیم نے کہا:”ابا جان! اب ہم سمجھ گئے۔  <EOS> پہاڑ کی مثال سے بہت آسانی سے بات ذہن میں آ گئی۔  <EOS> “ اور وہ سب خوشی خوشی گھر لوٹ آئے۔  <EOS>   <EOP>  <EOT>
روبینہ ناز کیا آپ نے کبھی سپر ہیرو دیکھا ہے؟ آپ نے تو بہت سارے سپر ہیرو کے نام سوچ لئے ہوں گے۔  <EOS> کاسٹیوم پہنے، ماسک لگائے، ہوا میں اُڑتے ہوئے۔  <EOS> لیکن وہ تو آپ نے فلموں اور کارٹون میں دیکھے ہوں گے۔  <EOS> لیکن حقیقت میں تو نہیں دیکھے ہوں گے۔  <EOS> لیکن میں نے اصل سپر ہیرو دیکھا ہے۔  <EOS>  ہماری گرمیوں کی چھٹیاں تھیں ہم ہوم ورک ختم کر چکے تھے اب ہمارے پاس کرنے کے لئے کوئی کام نہ تھا ہم اپنے گھر کی منڈیروں پر پرندوں اور چڑیوں کے لئے دانہ پانی ضرور رکھتے تھے اکثر وہاں کوئی نہ کوئی پرندہ پانی پینے اور دانہ چگنے ضرور آتا۔  <EOS>  اور ہمیں ان کو دیکھنا اچھا لگتا تھا۔  <EOS>  اس دن بھی ایک کبوتر پانی پی رہا تھا کہ ایک چڑیا بھی وہاں آ گئی۔  <EOS>  (جاری ہے)  <EOP>  اسے دیکھ کر کبوتر اُڑ کر دور جا بیٹھا اور غٹرغوں کرنے لگا جیسے کہہ رہا ہو کہ میں نے پانی پی لیا اب تمہاری باری ہے چڑیا نے بھی چوں چوں کر کے اس کا شکریہ ادا کیا اور پیالے میں چونچ ڈال دی مگر اسی وقت ایک کوا بھی وہاں آ گیا کوا ایک شریر پرندہ ہے اس نے پَر پھڑپھڑائے اور چڑیا کو وہاں سے بھگا دیا۔  <EOS>   <EOP>  ایسا کئی بار ہوا۔  <EOS> آخر چڑیا دور بیٹھی اور چوں چوں کرنے لگی۔  <EOS> کیا کرتی؟ کوا طاقتور تھا اور وہ کمزور! یہ تو دنیا کا قانون ہے کہ طاقتور کمزور کو دباتا ہے فلموں اور ڈراموں میں ایسے وقت میں کیا ہوتا ہے؟ سپر ہیرو کہیں سے کمزور کی مدد کو آتا ہے اور اسے ظلم سے نجات دلاتا ہے۔  <EOS> ہمارا سپر ہیرو بھی سارا معاملہ دیکھ رہا تھا وہ سمجھ گیا کہ اس وقت اس کو مدد کی ضرورت ہے۔  <EOS>   <EOP>  وہ اُڑ کر منڈیر پر آیا اور غٹرغوں کر کے کوے کے پاس پھرنے لگا۔  <EOS> کوے نے بھی کبوتر کو بھگانے کے لئے اپنے پَر پھڑپھڑائے مگر وہ نہ ڈرا۔  <EOS> کبوتر کوے جیسا طاقتور نہ تھا مگر ہمت والا تھا۔  <EOS> وہ کوے کے وار سے بچ نکلا۔  <EOS> اور اسے بھگانے میں کامیاب ہو گیا اور ہمارا سپر ہیرو دوبارہ منڈیر پر بیٹھ گیا پھر چڑیا چوں چوں کرتی پانی پینے اور دانہ کھانے آ گئی۔  <EOS>   <EOP>  تو دوستوں یہ ہوتا ہے اصل سپر ہیرو جس کے لئے ماسک لگانا اور کاسٹیوم پہننا ضروری نہیں ہوتا جو بھی کمزوروں کی مدد کرتا ہے اور ظلم کا راستہ روکتا ہے وہ سپر ہیرو ہوتا ہے۔  <EOS>   <EOP>  <EOT>
ناز بی بی کریم اپنے گاؤں کے بڑے جاگیردار چوہدری سلمان کے ہاں ملازمت کرتا تھا۔  <EOS> وہ چوہدری صاحب کے بچوں کو سکول سے لانے اور لے جانے کے علاوہ گھر کے دوسرے کام بھی کرتا اور معمولی تنخواہ میں اپنا گھر چلاتا تھا۔  <EOS> اس نے اپنے بیٹے کا نام تیمور رکھا۔  <EOS> چوہدری سلمان اس علاقے کا ایک اثر انسان تھے۔  <EOS> وقت تیزی سے گزرا اور کریم کا بیٹا بڑا ہو گیا اس نے اپنی پڑوس میں رہنے والی معمولی تعلیم یافتہ خاتون سے لکھنا پڑھنا سیکھ لیا تھا۔  <EOS>  ایک دن اس نے اپنے والد سے سکول جانے کی خواہش کا اظہار کیا اس نے چوہدری سے بات کی اُس نے کریم کو کہا کہ تیمور کو پڑھانے کے بجائے کوئی ہنر سکھا دو۔  <EOS> تاکہ وہ چار پیسے کما کر گھر لائے۔  <EOS> کریم کو اس کا مشورہ پسند آیا اس نے تیمور کو ایک کباڑیے کے پاس مزدوری پر لگا دیا۔  <EOS>  (جاری ہے)  <EOP>  تیمور فرمانبردار تھا۔  <EOS> سکول نہ بھیجنے پر شکایت تو کی مگر ان کے حکم کو مانا اور کام شروع کر دیا شروع میں اسے الجھن ہوئی مگر بعد میں اس نے حالات سے سمجھوتہ کر لیا۔  <EOS>   <EOP>  وہاں لوگ پرانی کتابیں بھی دے جاتے تھے وہ فالتو وقت میں ان کا مطالعہ کرتا اور اکثر مالک سے پوچھ کر پڑھنے کے لئے اپنے گھر بھی لے جاتا تھا۔  <EOS> ایک دن وہاں بہت سی نصابی کتابیں آئیں۔  <EOS> تیمور انہیں گھر لے آیا اور پڑوس میں رہنے والی آنٹی سے کہا ”میں پڑھنا چاہتا ہوں کیا آپ میری مدد کرے گی“۔  <EOS> انہوں نے تیمور کو پڑھانا شروع کر دیا۔  <EOS> جلد ہی وہ اردو اور انگریزی آسانی سے پڑھنے لگا کچھ دنوں بعد اسے گاؤں کے قریب ایک قصبے میں کتابوں کی دکان پر نوکری مل گئی۔  <EOS>   <EOP>  وہاں تنخواہ اچھی تھی اور علم دوست ماحول نے تیمور کے شوق کی تسکین کی۔  <EOS> ادھر چوہدری سلمان کے بیٹے مالی آسودگی اور روک ٹوک نہ ہونے کی وجہ سے بگڑ گئے تھے۔  <EOS> وہ اپنے باپ کی نافرمان اولاد ثابت ہوئے۔  <EOS> تیمور کا باپ کریم بوڑھا ہو چکا تھا۔  <EOS> مگر اپنے فرمانبردار بیٹے اس کی بیوی اور پوتے فیضان کے ساتھ گھر پر رہتا تھا۔  <EOS> کریم کبھی کبھی سوچتا تھا کہ علم واقعی بہت بڑی دولت ہے۔  <EOS> یہ علم ہی تھا جس نے اس کے بیٹے تیمور کی زندگی بدل ڈالی تھی۔  <EOS>   <EOP>  <EOT>
شاہ میر اسد پاکستان میں بہت سے پرندے پائے جاتے ہیں۔  <EOS> کبوتر، چڑیا، طوطا، مینا، تیتر، بٹیر، چیل اور اُلّو وغیرہ۔  <EOS> یہ تمام پرندے پاکستان کے تقریباً ہر علاقے میں پائے جاتے ہیں، مگر آج آپ کو کوؤں کے بارے میں بتا رہے ہیں۔  <EOS> یہ سرمئی رنگ کا ایک بڑا پرندہ ہے، جو کم و بیش دنیا کے تمام علاقوں میں پایا جاتا ہے۔  <EOS>  یہ سرمئی مائل سیاہ اور نسواری رنگ میں بھی پایا جاتا ہے۔  <EOS> کئی ممالک میں کوؤں کو پالا جاتا ہے۔  <EOS> کوے بہت ذہین ہوتے ہیں اور ان میں بھائی چارہ بھی بہت زیادہ پایا جاتا ہے۔  <EOS> اگر کہیں کوئی ایک کوا کسی مصیبت میں ہو اور چلائے تو فوراً سینکڑوں کوے اس کی مدد کو آ جاتے ہیں۔  <EOS> بعض ممالک میں کوے کو خوش بختی کی علامت سمجھا جاتا ہے۔  <EOS>  (جاری ہے)  <EOP>  ہمارے ہاں کوے کا کسی منڈیر پر کائیں کائیں کرنا مہمان کی آمد کی علامت سمجھا جاتا ہے۔  <EOS>   <EOP>  کوے سے منسوب کچھ قصے، کہاوتیں بھی مشہور ہیں، جیسے پیاسا کوا، سیانا کونا، کوے کھائے ہیں (لمبی عمر والوں کے لئے کہتے ہیں)۔  <EOS>   <EOP>  ایک کہانی تو بچوں نے خوب پڑھی ہو گی، ایک کوے کو پنیر کا ٹکڑا ملتا ہے۔  <EOS> پنیر دیکھ کر لومڑی کے منہ میں پانی آ جاتا ہے۔  <EOS> وہ کوے کے لئے بہلانے کو خوشامد کرتی ہے کہ کوے میاں، کیا خوبصورت آواز پائی ہے تم نے مجھے ذرا گانا تو سناؤ۔  <EOS>   <EOP>  کوا خوشامد سن کر جوش میں آتا ہے، جیسے ہی کائیں کائیں کرتا ہے، پنیر کا ٹکڑا گر جاتا ہے اور لومڑی پنیر لے کر یہ جا وہ جا۔  <EOS> واقعی خوشامد بُری بَلا ہے، تبھی تو کوے جیسا دانا پرندہ بھی خوشامد کے جال میں پھنس گیا تھا، ورنہ کوا تو بڑا سیانا ہوتا ہے۔  <EOS> پیاسے کوے کی کہانی بھی بہت مشہور ہے۔  <EOS> آج کل تو سنا ہے کوا اسٹرا ساتھ رکھتا ہے۔  <EOS> جہاں چونچ نہیں پہنچ پاتی، وہاں جھٹ اسٹرا نکال لیتا ہے۔  <EOS> سمجھ میں نہیں آتا کہ لوگ پیغام رسانی کے لئے کبوتر کی جگہ کوے کو ڈاک کا کام کیوں نہیں سونپتے تھے۔  <EOS>   <EOP>  <EOT>
عائشہ زبیر اخبار کی ایک چھوٹی سی خبر پڑھ کر عائشہ نے محسوس کیا، یہ دو لائنوں کی خبر نہ جانے کتنے لوگوں نے پڑھی ہو گی اور پڑھ کر آگے بڑھ گئے ہوں گے۔  <EOS> خبر تھی کہ زیرِ حراست قیدی علاج کے دوران دم توڑ گیا۔  <EOS> قیدی کا نام مشتاق مستری تھا۔  <EOS> یہ پڑھ کر وہ بہت رنجیدہ ہوئی، کیونکہ وہ جانتی تھی کہ وہ کس طرح اس حال تک پہنچے۔  <EOS>  ماروی اور عائشہ ایک ہی محلے میں رہتی اور ایک ہی اسکول میں پڑھتی تھیں۔  <EOS> ماروی کے والد مشتاق راج مستری کا کام کرتے تھے اور رزقِ حلال کما کر اپنے بچوں کی پرورش کر رہے تھے۔  <EOS>  ماروی اپنے چھوٹے سے گھر میں اپنے امی ابو‘ بہن بھائیوں کے ساتھ بہت خوش تھی۔  <EOS> شہر کے اکثر خراب حالات کی وجہ سے روزانہ اُجرت پر کام کرنے والوں کی طرح چاچا مشتاق بھی پریشان رہا کرتے تھے۔  <EOS>  (جاری ہے)  <EOP>  ایک بار جب دس دن تک ہنگامے اور ہڑتالوں کی وجہ سے ان کو مزدوری نہ ملی انکل نے پہلی بار اپنے بچوں کے کئی دن کے فاقے سے تنگ آ کر چوری کی اور اس طرح وہ ایک چور بن گئے۔  <EOS>   <EOP>  کچھ عرصے بعد پولیس نے ان کو پکڑ لیا۔  <EOS> جیل میں خراب کھانا کھانے کی وجہ سے ان کو جان لیوا بیماری لگ گئی اور وہ ہسپتال پہنچ گئے۔  <EOS> پھر آج کے اخبار کی خبر بن گئے۔  <EOS> ماروی آج بھی اس بات پر یقین رکھتی ہے کہ اس کے بابا چور نہیں ہو سکتے، کیونکہ انھوں نے ہمیشہ اپنے بچوں کو غلط کام نہ کرنے کی نصیحت کی تھی۔  <EOS> یہ چھوٹی سی خبر ماروی اور اس کے گھر والوں کے لئے ایک بڑا سانحہ تھی۔  <EOS>   <EOP>  <EOT>
عبدالمغنی وقاص نعمان کو شدت سے انتظار تھا کہ اس کے ابو جان اس کے لئے پاکستان کا ایک بڑا سا جھنڈا لائیں گے۔  <EOS> جب چودہ اگست میں صرف چار دن رہ گئے تو اس نے اپنے ابو سے پوچھ ہی لیا:”ابو! آپ قومی پرچم کب لائیں گے؟ محلے میں میرے تمام دوستوں نے جھنڈے خرید بھی لیے ہیں۔  <EOS> “ ”جب دفتر سے تنخواہ ملے گی تو میں اُس دن گھر آتے ہوئے لے آؤں گا۔  <EOS>  “ ابو جان نے پیار سے اس کے سر پر ہاتھ پھیرتے ہوئے کہا۔  <EOS>  ”آپ کو دفتر سے تنخواہ کب ملے گی؟“ نعمان نے سوال کیا۔  <EOS>  ”بہت جلد، اچھا اب سو جاؤ۔  <EOS> “ ابو کے کہنے پر نعمان نے آنکھیں بند کر لیں۔  <EOS> دو دن گزر گئے، مگر نعمان کے ابو کو تنخواہ نہیں ملی۔  <EOS> آخر 14 اگست سے ایک روز قبل نعمان کے چچا، صادق آباد سے آئے تو انھوں نے نعمان کو سو روپے دیے تھے۔  <EOS>  (جاری ہے)  <EOP>  نعمان سو روپے پا کر بہت خوش تھا۔  <EOS>   <EOP>  اب وہ آسانی سے جھنڈا خرید سکتا تھا۔  <EOS> ابو دفتر سے ابھی نہیں آئے تھے۔  <EOS> نعمان سو روپے جیب میں رکھ کر بازار چلا گیا۔  <EOS> وہاں دکان پر سبز ہلالی پرچم اور خوبصورت جھنڈیاں دکھائی دے رہی تھیں۔  <EOS> وہ ایک دکان کے سامنے کھڑا تھا کہ ایک لڑکے نے اسے مخاطب کیا:”بھائی! میں صبح سے بھوکا ہوں۔  <EOS> میری مدد کریں، میں آپ کو دعائیں دوں گا۔  <EOS> “  <EOP>  ”تم کہاں رہتے ہو؟“ نعمان نے پوچھا۔  <EOS>   <EOP>  ”ریلوے پھاٹک کے ساتھ کچی آبادی میں ہماری جھونپڑی ہے۔  <EOS> میرے والد پچھلے سال ایک حادثے کا شکار ہو کر انتقال کر گئے ہیں۔  <EOS> والدہ بہت بوڑھی ہیں۔  <EOS> وہ کوئی کام نہیں کر سکتیں۔  <EOS> میں صبح سے مزدوری کی تلاش میں مارا مارا پھر رہا ہوں، مگر مجھے کوئی کام نہیں ملا۔  <EOS> “ یہ کہہ کر وہ لڑکا رونے لگا۔  <EOS> نعمان کو اس پر ترس آ گیا۔  <EOS> اس نے ایک نظر لہراتے ہوئے پرچموں کو دیکھا اور پھر اپنی جیب میں ہاتھ ڈال کر سو روپے نکالے اور اس لڑکے کی طرف بڑھاتے ہوئے بولا:”یہ لو، ان پیسوں سے کھانے پینے کی کچھ چیزیں لے لینا۔  <EOS>   <EOP>  “  <EOP>  سو روپے کا نوٹ دیکھ کر اس لڑکے کی آنکھوں میں چمک آ گئی تھی۔  <EOS> نعمان جب خالی ہاتھ گھر پہنچا تو اس کے ابو دفتر سے آ چکے تھے۔  <EOS> ابو کے پوچھنے پر اس نے ساری بات بتائی تو انھوں نے نعمان کی پیشانی پر بوسہ دیتے ہوئے کہا”نعمان! تم نے بہت اچھا کام کیا ہے۔  <EOS> کسی ضرورت مند کی مدد کرنا بہت بڑی نیکی ہے، دیکھو! میں تمہارے لئے کتنا بڑا جھنڈا لایا ہوں۔  <EOS> “  <EOP>  <EOT>
محمد عمر امتیاز شہر کے ایک مشہور صنعت کار فاروق بیگ کی بیٹی کی شادی تھی۔  <EOS> ایک ہفتے پہلے ہی شادی کا ہنگامہ شروع ہو چکا تھا۔  <EOS> گھر روشنیوں سے جگمگا رہا تھا۔  <EOS> گھر کی سجاوٹ دیکھ کر ہی آنکھیں خیرہ ہوئے جا رہی تھیں۔  <EOS> رشتے داروں کی مہمان داری کے لئے نت نئے پکوان پکائے جا رہے تھے۔  <EOS> بہت سے ملازم خدمت پر مامور تھے۔  <EOS>  شاہدہ ایک بیوہ عورت تھی، جو صفائی ستھرائی کا کام کرتی تھی۔  <EOS> وہ اپنی دس سالہ بیٹی مریم کے ساتھ کام پر آتی تھی۔  <EOS> مریم بھی اپنی ماں کے ساتھ چھوٹے موٹے کاموں میں ہاتھ بٹا دیا کرتی تھی۔  <EOS> جس دن بارات تھی، سب کاموں میں مصروف تھے کہ اچانک مریم سیڑھیاں اُترتے ہوئے پھسل کر نیچے گرتی چلی گئی۔  <EOS> مریم کی چیخ سن کر شاہدہ اور دوسرے ملازم بھاگے۔  <EOS>  (جاری ہے)  <EOP>  شاہدہ بے ہوش مریم کو لپٹائے زار و قطار روتے ہوئے فاروق صاحب کو آوازیں دینے لگی۔  <EOS>   <EOP>  فاروق بیگ غصے سے نیچے اُترے اور کہنے لگے:”آج کے دن کیا نحوست پھیلا کر رکھی ہے؟“  <EOP>  ایک ملازم بولا:”صاحب! مریم بیٹی زخمی ہو گئی، اسے ہسپتال لے جانا ہے۔  <EOS> “  <EOP>  فاروق صاحب مزید غصے سے بولے:”مجھے تو گاڑی میں ایک ضروری کام سے جانا ہے۔  <EOS> باہر سے کوئی رکشہ کر کے لے جاؤ۔  <EOS> “  <EOP>  ان کی بے حسی کا یہ عالم تھا کہ انھوں نے پوچھنا بھی گوارا نہیں کیا کہ غریب لوگ ہیں نہ جانے ان کے پاس پیسے ہوں نہ ہوں۔  <EOS>   <EOP>  وہی ملازم مریم کو گود میں اُٹھائے شاہدہ کے ساتھ باہر نکل آیا۔  <EOS> اللہ پاک نے کرم کیا کہ مریم بچ گئی۔  <EOS> اس کی ٹانگ کی ہڈی ٹوٹ گئی تھی۔  <EOS> اس بات کو کافی سال گزر گئے۔  <EOS> مریم اب پندرہ برس کی ہو چکی تھی۔  <EOS> ماں بیٹی اب بھی فاروق بیگ کے گھر میں ہی کام کرتی تھیں۔  <EOS> آج بھی فاروق صاحب کے گھر میں پارٹی تھی۔  <EOS> فاروق صاحب کی بیٹی اپنی تین سالہ بچی کو اس کی آیا کے پاس چھوڑ کر اپنی والدہ کے ساتھ پارلر گئی ہوئی تھی۔  <EOS>   <EOP>  فاروق صاحب آفس میں تھے۔  <EOS> اچانک بچی کھیلتے کھیلتے سیڑھیوں سے لڑھکتی ہوئی نیچے آ گری۔  <EOS> بچی کی چیخ سن کر سب ملازم ایک دم بھاگے۔  <EOS>   <EOP>  شاہدہ نے بچی کو فوراً گود میں اُٹھایا بس ایک لمحے کے لئے اسے اب سے بہت سال پہلے کی فاروق صاحب کی بے حسی یاد آئی۔  <EOS> اس نے سر جھٹک کر غلط سوچ سے چھٹکارا پایا اور ڈرائیور کے ساتھ بچی کو لے کر بڑے ہسپتال پہنچ گئی۔  <EOS> تھوڑی دیر بعد فاروق صاحب بھی اپنی بیوی اور بیٹی کے ساتھ ہسپتال پہنچ گئے۔  <EOS>   <EOP>  ان کی بیٹی کا رو رو کر بُرا حال ہو رہا تھا۔  <EOS> ڈاکٹر نے انھیں تسلی دی کہ بچی بالکل ٹھیک ہے۔  <EOS> اگر بروقت نہ لائی جاتی تو خون مزید بہ جاتا، جس سے بچی کی جان کو خطرہ ہو سکتا تھا۔  <EOS> فاروق صاحب سر جھکائے کھڑے تھے۔  <EOS> ان کی نواسی کی محسنہ وہی شاہدہ تھی جس کی زخمی بیٹی کے معاملے میں انھوں نے انتہائی سنگ دلی کا مظاہرہ کیا تھا۔  <EOS> فاروق صاحب نے شاہدہ سے معافی مانگی، ان کی بیٹی نے تو آگے بڑھ کر شاہدہ کو گلے سے لگا لیا۔  <EOS> سب انسان برابر ہیں۔  <EOS> کسی انسان کو کم تر یا حقیر سمجھنا اللہ پاک کی ناراضگی مول لینے کے مترادف ہے۔  <EOS>   <EOP>  <EOT>
نور الحسن کسی جنگل میں ایک مغرور اونٹ رہتا تھا۔  <EOS> اسے اپنے لمبے قد اور چال ڈھال پر بڑا ناز تھا۔  <EOS> اس کا دعویٰ تھا کہ میں سب سے اعلیٰ ہوں۔  <EOS> اس کا جہاں جی چاہتا منہ اُٹھا کر چلا جاتا اور سب جانوروں سے بدتمیزی کرتا رہتا۔  <EOS> کوئی جانور اگر اسے چھیڑتا تو وہ اس کے پیچھے پڑ جاتا۔  <EOS> اس کے گھر کے قریب چوہے کا بل تھا اور اونٹ کو اس چوہے سے سب سے زیادہ نفرت تھی۔  <EOS>  وہ اس چوہے کو نہ جانے کیا کیا القابات دیتا رہتا لیکن چوہا ہنس کے ٹال دیتا تھا۔  <EOS> جنگل کے سب جانور ہی اونٹ سے اس کے تکبر کی وجہ سے تنگ تھے اور چاہتے تھے کہ اسے اس کے کیے کی سزا ملے مگر ابھی تک اونٹ کو کھلی چھٹی ملی ہوئی تھی۔  <EOS>  وہ بہار کا خوشگوار موسم تھا، ہر طرف پھول کھلے ہوئے تھے اور جنگل میں بھینی بھینی خوشبو پھیلی ہوئی تھی۔  <EOS>  (جاری ہے)  <EOP>  اونٹ سو کر اُٹھا تو اسے بڑی زبردست بھوک محسوس ہوئی۔  <EOS>   <EOP>  وہ منہ اٹھائے چرنے نکل گیا اور اپنی لمبی گردن اٹھا کر درختوں کے پتے، پھول اور پھل کھاتا رہا۔  <EOS> اسی دوران اس نے ایک کانٹوں بھرے درخت کی ٹہنی دیکھی تو اسے توڑنے کے لئے اپنی گردن اوپر اٹھائی۔  <EOS> اس نے اپنے دانت خاردار ٹہنی میں گاڑے ہی تھے کہ اس کی گردن ایک شاخ میں اُلجھ گئی۔  <EOS> اب تو اونٹ کی ساری شیخی ہوا ہو گئی۔  <EOS> وہ زور لگا لگا کر جب تھک گیا تو زور زور سے رونے لگا مگر کسی نے اس کی نہ آواز سنی اور نہ ہی مدد کو آیا۔  <EOS>   <EOP>  کچھ دیر بعد جب جنگل کے جانوروں کو اونٹ کی مشکل کا پتہ چلا تو وہ اس کو ہمدردی سے دیکھنے لگے لیکن اس کی مدد پھر بھی نہ کر سکے۔  <EOS> اسی دوران چوہا بھی وہاں پہنچ گیا، اس نے اونٹ کی جو یہ حالت دیکھی تو درخت پر چڑھنا شروع کر دیا۔  <EOS> جانوروں نے اسے منع کیا مگر چوہے نے کسی کی نہ مانی اور اس شاخ تک جا پہنچا جہاں اونٹ کی گردن پھنسی ہوئی تھی۔  <EOS> کمزور ہونے کے باوجود اس نے کسی نہ کسی طرح اس شاخ کو کتر کتر کر اونٹ کی گردن آزاد کی تو اونٹ کی جان میں جان آئی۔  <EOS>   <EOP>  اب اونٹ کو معلوم ہو چکا تھا کہ جنگل میں ہر جانور اہم ہے۔  <EOS> اس کا غرور خاک میں مل چکا تھا۔  <EOS> اس نے سب جانوروں سے معافی مانگی اور چوہے کو اپنا پکا دوست بنانے کا اعلان بھی کیا۔  <EOS> سب جانور ہنستے ہوئے اپنے گھروں کی طرف چلے گئے۔  <EOS> سچ ہے جو مشکل میں کام آئے وہ دوست ہے۔  <EOS>   <EOP>  <EOT>
زہرہ کنول احمد کامی میاں کو جانوروں سے بڑی محبت تھی۔  <EOS> انھوں نے ایک بلی پالی ہوئی تھی۔  <EOS> وہ بڑی پیاری، سفید، نرم و ملائم بالوں والی بلی تھی۔  <EOS> کامی میاں ہر وقت اپنی بلی کے لاڈ اُٹھاتے رہتے۔  <EOS> اتنی توجہ اور محبت پا کر بی بلی تھوڑی مغرور ہو گئی تھی۔  <EOS> ایک بار کامی میاں اپنے دوستوں کے ساتھ جنگل کی سیر کو گئے۔  <EOS>  وہاں انھیں ایک پیارا، معصوم سا خرگوش مل گیا۔  <EOS> بس پھر کیا تھا کامی میاں تو تھے ہی جانوروں کے شوقین، وہ خرگوش کو گھر لے آئے اور بڑے پیار سے پالنے لگے۔  <EOS> یہ دیکھ کر بی بلی حسد کے مارے جل گئی۔  <EOS> جب وہ کامی میاں کو خرگوش کے ساتھ کھیلتے اور پیار کرتے دیکھتی تو غصے سے اس کا خون کھول کر رہ جاتا۔  <EOS> دل میں سوچتی کہ کیا اس کمبخت کا رنگ مجھ سے بھی زیادہ سفید ہے یا اس کے بال مجھ سے زیادہ نرم و ملائم ہیں۔  <EOS>  (جاری ہے)  <EOP>  نہیں! یہ تو میرے سامنے کچھ بھی نہیں۔  <EOS>   <EOP>  جب کبھی کامی میاں گھر سے باہر جاتے بی بلی کو تو موقع مل جاتا۔  <EOS> وہ بے چارے خرگوش کو ڈرانے کے لئے خوب غراتی اور اپنے تیز ناخنوں سے اس پر حملہ کرنے کی کوشش کرتی۔  <EOS> ایسے میں خرگوش کونے کھدرے میں چھپ کر اپنی جان بچاتا۔  <EOS> اس کا ننھا سا دل خوف سے کانپ اُٹھتا۔  <EOS> ایک بار سخت گرمیوں کا موسم تھا۔  <EOS> تیز چلچلاتی دھوپ نے سب کو نڈھال کیا ہوا تھا۔  <EOS>  سب گھر والے اپنے اپنے کمروں میں دوپہر کے کھانے کے بعد سو رہے تھے۔  <EOS> میاں خرگوش بی بلی کے ڈر سے صحن میں بنی دوچھتی پر کاٹھ کباڑ میں چھپے سو رہے تھے اور بلی صاحبہ صحن میں آرام فرما رہی تھیں۔  <EOS> ہر طرف ہو کا سا عالم تھا۔  <EOS> اچانک گلی میں کھلنے والا صحن کا دروازہ زور دار آواز کے ساتھ کھلا اور ایک موٹا تازہ سیاہ رنگ کا کتا اپنی سرخ زبان لٹکائے گرمی سے ہانپتا ہوا اندر گھس آیا۔  <EOS>  بی بلی ہڑبڑا کر اُٹھی اور کتے کو دیکھتے ہی اس کی روح فنا ہو گئی۔  <EOS>  کتے کی نظر جب بلی پر پڑی تو وہ بلی کی جانب بڑھا۔  <EOS> بلی نے ڈر کے مارے ہلکی سی آواز نکالی۔  <EOS> دوچھتی پر سوئے ہوئے خرگوش کی آنکھ کھل گئی۔  <EOS> اس نے نیچے جھانکا اور سارا ماجرہ دیکھ کر اس کا ننھا سا دل حلق میں آ گیا۔  <EOS> کتا غراتا ہوا بلی کی جانب بڑھا۔  <EOS> یہ منظر دیکھ کر خرگوش کے دل میں خیال آیا کہ چلو اچھا ہے، آج بلی بیگم کو مزہ آ جائے گا۔  <EOS>  کتنا جلتی تھی مجھ سے ہر وقت میرے سکون کی دشمن بنی رہتی تھی۔  <EOS> آج اسے پتا چل جائے گا، مگر پھر اچانک اس کی نیک فطرت نے اس کے دل کو سمجھایا کہ چلو جیسی بھی ہے، میری ساتھی ہے۔  <EOS> مجھے اس کی مدد کرنی چاہیے۔  <EOS> یہ سوچ کر خرگوش نے آس پاس نظر دوڑائی تو اسے آٹے کا خالی کنستر نظر آیا۔  <EOS> خرگوش میاں نے پورا زور لگا کر کنستر کو دھکیلا اور دوچھتی سے نیچے پھینک دیا۔  <EOS>  کنستر دھڑام دھڑام کی زور دار آوازوں کے ساتھ سیدھا کتے پر آ گرا۔  <EOS> کتا اس اچانک مصیبت سے ایسا بدحواس ہوا کہ بوکھلا کر بھاگ کھڑا ہوا۔  <EOS> تب بلی کی نگاہ اوپر دوچھتی پر بیٹھے خرگوش پر پڑی تو اس پر گھڑوں پانی پڑ گیا۔  <EOS> خرگوش کے ساتھ اسے اپنے بُرے سلوک کا شدت سے احساس ہوا اور اس نے خرگوش سے معافی مانگ لی۔  <EOS> اس کے بعد دونوں میں بڑی پکی دوستی ہو گئی۔  <EOS>  <EOT>
محمد عبدالحماض فضل الٰہی آج بہت خوش تھا۔  <EOS> وہ آج اپنے سب سے بڑے بیٹے کو شہر کے نامور کالج میں داخلہ دلا کر واپس آ رہا تھا۔  <EOS> اللہ کے کرم سے ہاسٹل میں رہنے کا بھی انتظام ہو گیا تھا۔  <EOS> فضل الٰہی کوئی بہت امیر آدمی نہیں تھا۔  <EOS> گاؤں میں اس کے پاس دو مربع زمین تھی، لیکن اس کی خوشحالی سے لوگ حسد کرتے تھے۔  <EOS>  فضل الٰہی اللہ تعالیٰ کا شکر ادا کرتے نہیں تھکتا تھا۔  <EOS> وہ بہت زیادہ عبادت گزار تھا اور نہ اس نے حج کیا تھا۔  <EOS> ایک ایسا عمل تھا جو شروع سے آج تک اس نے نہیں چھوڑا تھا۔  <EOS>  جب بھی اس کی زمینوں سے گندم کی فصل اُترتی تھی تو اس کا ایک حصہ الگ کر لیتا تھا۔  <EOS> اس حصے کو وہ پسوا کر رکھ دیتا اور جب اسے خبر ملتی کہ کسی گھر میں آج پکنے کو کچھ نہیں ہے تو اس گھر میں یہ پسا ہوا اناج خاموشی سے پہنچا دیتا۔  <EOS>  (جاری ہے)  <EOP>  کسی کو بھی اس معمول کی خبر نہیں تھی۔  <EOS> سب یہی سوچتے کہ یہ اپنی فصل مہنگے داموں میں بیچ دیتا ہے، جس کی وجہ سے وہ اتنا خوشحال ہے۔  <EOS>   <EOP>  دن یوں ہی گزر رہے تھے کہ اچانک سیلاب آ گیا۔  <EOS> فیض پور سمیت آس پاس کے گاؤں بھی سیلاب کے لپیٹ میں آ گئے تھے۔  <EOS> ابھی ابھی فصل اتری تھی۔  <EOS> لوگ اپنی فصل بیچ بھی چکے تھے۔  <EOS> صرف گھر کی ضرورت کے لئے نکال لیا تھا۔  <EOS> سب نے بطور حفاظت اپنا ضروری سامان پہاڑوں پر پہنچا دیا۔  <EOS>   <EOP>  خدا خدا کر کے دو ہفتوں بعد سیلاب کا پانی اُترا تھا تو لوگوں نے اپنے اپنے گھر کی راہ لی۔  <EOS> سب لوگ اپنے گھروں کی مرمت کرنے لگے۔  <EOS> فضل الٰہی نے بھی اپنے گھر کی مرمت کی اور زمینوں کا جائزہ لیا۔  <EOS> زمین ابھی اس قابل نہیں تھی کہ اس پہ کوئی فصل اُگائی جا سکتی، پھر بھی اس نے ضروت مندوں کو اناج دینا ترک نہیں کیا تھا۔  <EOS> آخر اس کی اناج کی بوریاں بھی خالی ہونے لگیں۔  <EOS>   <EOP>  ایک رات وہ اسی فکر میں تھا کہ کچھ دنوں بعد وہ کیا کرے گا۔  <EOS> اسی فکر میں وہ رات کو سویا تو خواب میں اسے ایک نورانی صورت والے بزرگ دکھائی دیے۔  <EOS> انھوں نے نرمی سے کہا:”تُو فکر کیوں کرتا ہے! تیرے اناج کی بوریاں خالی نہیں ہوں گی، کیونکہ اللہ نے تجھے بہت سے لوگوں کی خدمت پر مامور کیا ہوا ہے۔  <EOS> “ یہ کہہ کر وہ غائب ہو گئے۔  <EOS> صبح آنکھ کھلی تو گودام میں جا کر دیکھا۔  <EOS> اناج کی سب بوریاں بھری ہوئی تھیں۔  <EOS> وہ بے ساختہ سجدے میں گر گیا اور اللہ کا شکر ادا کیا کہ اس نے اسے لوگوں کے کام آنے کی توفیق دی۔  <EOS>   <EOP>  <EOT>
سیدہ اریبہ بتول واجد ایک چائے کی فیکٹری میں سو روپے ماہوار پاتا تھا۔  <EOS> اس کی بیوی اور دو بچے رضوان اور سیما تھے۔  <EOS> زندگی بہت ہی تنگی سے بسر ہو رہی تھی۔  <EOS> رہنے کے لئے ایک کچا مکان تھا جس کا کرایہ بھی ہر ماہ ادا کرنا پڑتا تھا۔  <EOS> اتوار کی چھٹی ہوتی تھی۔  <EOS> ایسے ہی ایک اتوار کو واجد چارپائی پر لیٹا اپنے حالات درست کرنے کے لئے سوچوں میں گم تھا کہ اس کی بیوی اس کے پاس آئی اور چارپائی پر بیٹھتے ہوئے بولی:”عید آ رہی ہے، بچوں کے لئے ہم نئے کپڑے بھی نہ بنا سکے۔  <EOS>  رضوان کہہ رہا تھا کہ ہمیں کھلونے بھی چاہییں۔  <EOS> اب بتاؤ کہ میں انھیں کیا لے کر دوں؟“ واجد نے ایک سرد آہ بھری اور بولا:”ہاں ہمیں کچھ کرنا چاہیے، اگر عید پر بھی ہم اپنے بچوں کے لئے کھلونے اور کپڑے نہ لا سکے تو ان کے معصوم دلوں پر نہ جانے کیا بیتے گی۔  <EOS>  (جاری ہے)  <EOP>  “  <EOP>  ”میں نے ایک ترکیب سوچی ہے۔  <EOS> “ اس کی بیوی بولی۔  <EOS>   <EOP>  ”وہ کیا۔  <EOS> “ واجد نے پوچھا۔  <EOS>   <EOP>  ”آپ اپنی فیکٹری کے مالک سے کچھ اُدھار لے لیں۔  <EOS>   <EOP>  پھر ہم آہستہ آہستہ یہ قرضہ چکا دیں گے۔  <EOS> “ اس کی بیوی نے مشورہ دیا۔  <EOS>   <EOP>  واجد چند لمحے سوچتا رہا، پھر اپنی بیوی سے کہنے لگا:”چائے کی فیکٹری کا مالک بہت کنجوس ہے۔  <EOS> اللہ جس کو پیسہ دیتا ہے پتا نہیں اس کا دل کیوں چھوٹا ہو جاتا ہے۔  <EOS> بہرحال میں اس سے کہوں گا، مگر مجھے رقم ملنے کی توقع نہیں ہے۔  <EOS> اچھا یہ بتاؤ کتنے روپے مانگوں؟“ واجد نے آخر میں سوال کیا۔  <EOS>   <EOP>  اس کی بیوی نے کہا:”تقریباً پانچ سو روپے اُدھار لے لیں۔  <EOS> “  <EOP>  اگلے دن فیکٹری میں جب سیٹھ صاحب آئے تو واجد نے سیٹھ سے قرض مانگا، مگر اس کی توقع کے مطابق سیٹھ نے صاف انکار کر دیا۔  <EOS> واجد مایوس ہو کر کمرے سے باہر نکل آیا۔  <EOS> وہ واپس آنے لگا تو اس کو فیکٹری کے صحن میں ایک لفافہ نظر آیا۔  <EOS> اس نے اِدھر اُدھر دیکھا۔  <EOS> سب لوگ واپس گھر جانے کی فکر میں تھے۔  <EOS>   <EOP>  اس نے وہ لفافہ اُٹھا لیا۔  <EOS> اتنے میں فیکٹری کے اسپیکر سے ایک آواز آئی کہ اگر کسی کو بھی فیکٹری سے کوئی لفافہ ملے تو سیٹھ کے کمرے میں پہنچا دے۔  <EOS> اتنے میں واجد کے دل میں خیال آیا کہ یہ لفافہ واپس کر دوں یا اپنے بچوں کی خوشی کے خاطر اسے لے جاؤں۔  <EOS> آخر اس نے اپنے قدم سیٹھ کے کمرے کی جانب بڑھا دیے اور لفافہ سیٹھ کے حوالے کر دیا۔  <EOS> سیٹھ کو بے حد شرمندگی ہوئی کہ اس نے کچھ پیسوں کی خاطر اپنے ایماندار ملازم کو بے عزت کیا۔  <EOS> اس نے لفافے میں سے ایک ہزار روپے واجد کو دے دیے۔  <EOS> واجد نے اللہ کا شکر ادا کیا اور گھر کی طرف روانہ ہو گیا۔  <EOS>   <EOP>  <EOT>
عائشہ الیاس وہ ایک خوبصورت باغ تھا۔  <EOS> جس میں تاحدِ نگاہ ہریالی ہی ہریالی تھی۔  <EOS> ایک جانب مختلف پھلوں کے درخت لگے تھے تو دوسری طرف مہکتے ہوئے پھول دعوتِ نظارہ دے رہے تھے۔  <EOS> زید اس باغ کے درمیان کھڑا سوچ رہا تھا کہ وہ یہاں کیسے پہنچا؟ اسے ایسا معلوم ہو رہا تھا کہ گویا وہ کسی جنت میں آ گیا ہو۔  <EOS> مختلف پرندوں کی سریلی آوازیں اس کے کانوں میں رس گھول رہی تھیں۔  <EOS>  کافی دیر وہ وہاں کھڑا نظارے کرتا رہا۔  <EOS> اچانک اسے پیاس محسوس ہوئی۔  <EOS> اس نے پانی کی تلاش میں اِدھر اُدھر نظریں دوڑائیں تو بہت دور اسے ایک تالاب نظر آیا۔  <EOS> وہ تالاب کی طرف بڑھ گیا۔  <EOS> تالاب کے نزدیک پہنچ کر وہ حیران رہ گیا۔  <EOS> تالاب کا پانی اتنا صاف اور شفاف تھا کہ اس کی صاف ستھری تہ تک نظر آ رہی تھی۔  <EOS>  (جاری ہے)  <EOP>  اس نے تالاب کا پانی پیا تو وہ اتنا شیریں تھا کہ اس نے آج تک ایسا شیریں پانی نہ پیا تھا۔  <EOS>   <EOP>  پانی پینے کے بعد وہ جیسے ہی مڑا تو اس کے سامنے کہیں سے ایک انتہائی خوبصورت پرندہ آ کر بیٹھ گیا اور اپنی بولی میں کچھ بولنے لگا۔  <EOS> زید کو محسوس ہوا کہ وہ اس پرندے کی بولی سمجھ سکتا ہے۔  <EOS> اس نے سنا کہ وہ پرندہ کہہ رہا ہے:”تم کون ہو؟ تمہارا تعلق کہاں سے ہے؟ تم یہاں کیسے آئے؟“  <EOP>  زید نے جواب دیا:”میرا نام زید ہے اور میرا تعلق پاکستان سے ہے۔  <EOS>   <EOP>  میں نہیں جانتا کہ میں یہاں کیسے آیا۔  <EOS> “  <EOP>  پرندے نے خوشگوار حیرت کے ساتھ کہا:”اچھا تم پاکستان سے آئے ہو! تمہیں معلوم ہے کہ یہ جگہ جہاں تم کھڑے ہو، یہ پرندوں کا پاکستان ہے۔  <EOS> جب ہمارا یعنی پرندوں کا پاکستان خوبصورت ہے تو انسانوں کا پاکستان تو اس سے بھی زیادہ خوبصورت ہو گا۔  <EOS> “  <EOP>  زید کہنے لگا:”تم غلط سمجھ رہے ہو، پیارے پرندے! پاکستان میں خوبصورتی تو بہت ہے، مگر اس خوبصورتی کو برباد کرنے والے اس سے بھی زیادہ ہیں۔  <EOS>   <EOP>  وہاں امن کے لئے لوگ ترستے ہیں۔  <EOS> “  <EOP>  زید بولتے بولتے خاموش ہو گیا۔  <EOS> اس کے کانوں میں دادا جان کی آواز آ رہی تھی۔  <EOS> وہ کہہ رہے تھے:”زید بیٹے! مسلمانوں نے جس پاکستان کا خواب دیکھا تھا، وہ پرندوں کے پاکستان جیسا ہی تھا۔  <EOS> ان کا آدھا خواب تو پورا ہو گیا، یعنی پاکستان تو بن گیا۔  <EOS> باقی آدھا خواب یعنی اس کو پرندوں کے پاکستان جیسا بنانے کی ذمے داری نئی نسل کی ہے۔  <EOS> مجھے اُمید ہے کہ یہ نئی نسل اپنی ذمے داری کو پہچانے گی اور صدقِ دل سے انھیں پورا کرے گی۔  <EOS>   <EOP>  نہیں ہے نا اُمید اقبال اپنی کشتِ ویراں ہے ذرا نم ہو تو یہ مٹی بڑی زرخیز ہے ساقی <EOT>
سہیل احمد جنگل میں ایک دن سویرے سویرے ہلچل مچ گئی۔  <EOS> ہر طرف پرندے شور مچا رہے تھے، خرگوش دوڑتے پھر رہے تھے، اور بندر درختوں سے نیچے اتر کر اِدھر اُدھر دیکھ رہے تھے۔  <EOS> خبر پھیل چکی تھی کہ جنگل کا سب سے قدیم اور مہربان درخت بوڑھا برگد بابا کمزوری اور ضعیفی کے باعث گرنے والا ہے۔  <EOS>  برسوں سے وہ جنگل کا سایہ دار دوست تھا۔  <EOS> اس کی شاخوں پر پرندے گھونسلے بناتے، نیچے جانور سستانے آتے اور سب سے خاص بات یہ کہ شہد کی مکھیاں اپنے چھتے اسی پر بناتی تھیں۔  <EOS> اس برگد پر سو سے زیادہ شہد کے چھتے جھول رہے تھے۔  <EOS> مکھیاں برسوں سے یہاں رہتی تھیں۔  <EOS> وہ اپنے گھنے، مومی چھتوں میں شہد جمع کرتیں، بچے پیدا کرتیں اور ملکہ مکھی۔  <EOS> ۔  <EOS> ۔  <EOS>  (جاری ہے)  <EOP>  راج رانی۔  <EOS> ۔  <EOS> ۔  <EOS> کی حفاظت کرتیں۔  <EOS>   <EOP>  ان کی زندگی کی ترتیب بڑی دلچسپ تھی۔  <EOS> کچھ مکھیاں شہد بناتیں، کچھ چھتے کی صفائی کرتیں، اور کچھ نر مکھیاں جنگل کے دوسرے حصوں میں پھولوں کا رس جمع کرنے جاتیں۔  <EOS> وہ سب اپنی رانی کے حکم کی پابند تھیں۔  <EOS> یہ سُنتے ہی بھولو بھالو اپنی بھاری بھرکم چال میں لپکتا ہوا برگد کے پاس پہنچا۔  <EOS> وہ اس درخت کا پرانا دوست تھا۔  <EOS> اس نے دیکھا کہ درخت جُھک چکا ہے، جڑیں مٹی سے باہر نکل آئی ہیں اور شاخیں زمین کو چھونے لگی ہیں۔  <EOS>   <EOP>  بھولو نے فیصلہ کیا کہ وہ اپنے دوست کو گرنے نہیں دے گا۔  <EOS> اس نے آس پاس کے جانوروں کو آواز دی۔  <EOS>   <EOP>  بندر راجو اور خرگوش چنچن فوراً آ گئے۔  <EOS> راجو درختوں سے مضبوط بیلیں لے آیا، اور چنچن نے جنگل کے کنارے سے موٹے شہتیر گھسیٹ گھسیٹ کر برگد کے تنے کے نیچے لگا دیے۔  <EOS> بھولو نے اپنے مضبوط پنجوں سے لکڑیاں جمائیں اور شاخوں کا وزن کم کرنے کے لئے بھاری شاخیں توڑ دیں۔  <EOS>   <EOP>  پرندے اُڑ کر ہلکی شاخوں کو کاٹنے لگے۔  <EOS> ہرن نیلو اور طوطا مٹھو قریبی پہاڑی سے پتھر لا لا کر جڑوں کے پاس رکھنے لگے۔  <EOS> سب نے مل کر مٹی ڈالی تاکہ جڑیں دوبارہ زمین میں دب سکیں۔  <EOS> مکھیاں جو پہلے خوفزدہ تھیں، بھولو اور اس کے دوستوں کی محبت دیکھ کر بہت خوش ہوئیں۔  <EOS> ان کی ملکہ رانی نے بھولو کے کان میں بھنبناتے ہوئے کہا،”بھولو، تم نے ہمارا گھر بچایا ہے۔  <EOS>   <EOP>  ہم تمہیں ایک انمول تحفہ دینا چاہتی ہیں۔  <EOS> اگر تم چاہو تو اس برگد کے پاس اپنا گھر بنا لو، ہم تمہارے لئے چھتے کا بہترین شہد پیش کریں گی۔  <EOS> “  <EOP>  بھولو خوش ہو گیا۔  <EOS> اس نے شکریہ ادا کیا اور کہا کہ وہ ایک طرف اپنے لئے لکڑی اور پتے کا گھر بنائے گا، تاکہ ہمیشہ برگد کا خیال رکھ سکے۔  <EOS> مکھیوں نے اس کے لئے شہد سے بھرے چھوٹے چھوٹے گھڑے تحفے میں دیے اور وعدہ کیا کہ جب تک برگد سلامت ہے، شہد کی مٹھاس کبھی کم نہیں ہو گی۔  <EOS>   <EOP>  یوں جنگل میں ایک اور کہانی چل نکلی محبت، دوستی اور زندگی کے احترام کی۔  <EOS> پرندے گاتے، مکھیاں گنگناتیں، اور بھولو اپنی چھوٹی سی جھونپڑی میں بیٹھ کر شہد چکھتا اور برگد بابا سکون سے سانس لیتا۔  <EOS> جنگل میں زندگی ایک بار پھر خوشیوں سے بھر گئی۔  <EOS> ہمارے ماں باپ، دادا دادی، نانا نانی بھی ایسے ہی بڑے درخت ہیں، جنہیں وقت کے ساتھ ساتھ ہماری محبت، شفقت اور مہربان روئیے کی ضرورت ہوتی ہے۔  <EOS> اپنے ماں باپ کو اپنی محبت کی بیلوں اور احساس کے تکنیکی ٹیک دیجئے۔  <EOS> وہ گرنے نہ پائیں۔  <EOS> ۔  <EOS> ۔  <EOS> !  <EOP>  <EOT>
مسعود احمد برکاتی دولت خرچ کرنے سے گھٹتی ہے۔  <EOS> کیا کوئی ایسی دولت بھی ہے، جو خرچ کرنے سے بڑھتی ہے! ہاں، دنیا میں ایک دولت ایسی بھی ہے جس کو خرچ کرو تو وہ بڑھتی ہے۔  <EOS> جتنا زیادہ خرچ کرو گے، اتنی ہی بڑھے گی، اتنی ہی پھیلے گی۔  <EOS> اس دولت کا نام ہے علم۔  <EOS> علم کے خزانے میں سے جتنا خرچ کرو گے، یہ خزانہ اتنا ہی بڑھے گا۔  <EOS>  خرچ کرنے کا مطلب ہے کوئی چیز دوسروں کو دینا، چاہے وہ بدلے میں دی جائے یا مفت دی جائے۔  <EOS> جب ہم کوئی چیز دوسروں کو دے دیتے ہیں تو وہ ہمارے پاس نہیں رہتی، لیکن علم ہی ایک ایسی چیز ہے جو کسی کو دے دینے کے بعد بھی ہمارے ہی پاس رہتی ہے، بلکہ وہ ہمارے پاس اور زیادہ محفوظ ہو جاتی ہے۔  <EOS>  علم ایک ایسا خزانہ ہے جس کو محفوظ کرنے کے لئے کسی تالے یا کنجی کی ضرورت نہیں۔  <EOS>  (جاری ہے)  <EOP>  اس خزانے کی کنجی تم کسی کو بھی دے سکتے ہو، جو چاہے اس میں سے جتنی دولت لے لے، تمہارا خزانہ محفوظ رہے گا۔  <EOS> یہ خزانہ کبھی خالی نہیں ہوتا۔  <EOS> ہاں، اگر اسے خرچ نہ کرو گے تو یہ خالی ہو جائے گا۔  <EOS> جو لوگ اپنے علم کے خزانے کو قفل لگا کر رکھتے ہیں، ان کو نہیں معلوم کہ وہ اپنا خزانہ خالی کر رہے ہیں۔  <EOS> علم کے خزانے کو بند کر دو تو اس میں دیمک لگنے لگتی ہے اور وہ تمہارے کام کا بھی نہیں رہتا۔  <EOS>   <EOP>  جو شخص دوسروں کو سکھاتا ہے، وہ خود بھی سیکھتا ہے۔  <EOS> تم کسی کو ایک لفظ سکھاؤ گے تو دو لفظ خود بھی سیکھو گے۔  <EOS> اگر تم اپنے علم کو چھپاؤ گے تو تم سے بھی چھپ جائے گا، بلکہ چھن جائے گا۔  <EOS>   <EOP>  علم گھٹتا ہے یا بڑھتا ہے۔  <EOS> ایک حالت پر کبھی قائم نہیں رہتا۔  <EOS> یہ سمجھنا غلط ہے کہ تم نے جو کچھ سیکھ لیا، وہ ہمیشہ کے لئے تمہارا ہو گیا۔  <EOS> علم کہتا ہے کہ مجھ سے کام لو۔  <EOS>   <EOP>  اگر کام نہ لو گے تو میں روٹھ جاؤں گا۔  <EOS> دوست سے دوستی قائم رکھنے کے لئے تمھیں اس سے ملتے جلتے رہنا چاہیے۔  <EOS> اگر کسی دوست سے ملنا جلنا بند کر دو تو دوستی ٹھنڈی پڑ جاتی ہے۔  <EOS> ملتے جلتے رہو تو دوستی میں گرمی باقی رہتی ہے، تازگی آتی رہتی ہے اور دوست ایک دوسرے کے کام آتے رہتے ہیں۔  <EOS> علم بھی تمہارا دوست ہے۔  <EOS> اس سے ملتے رہو گے تو اس میں تازگی اور توانائی آتی رہے گی۔  <EOS>   <EOP>  ملنا چھوڑ دو گے تو تم اس کو بھول جاؤ گے اور یہ تمہیں بھول جائے گا۔  <EOS>   <EOP>  علم ایک ایسا دوست ہے، جو اپنے ذکر سے خوش ہوتا ہے۔  <EOS> اس کا جتنا زیادہ ذکر کرو گے، اتنا ہی خوش ہو کر تمہارے قریب آئے گا۔  <EOS> تمھیں جتنا علم بھی آتا ہے، اس کو دوسروں تک پہنچاؤ، دوسروں تک پہنچانے کے لئے تم اس کا ذکر کرو گے۔  <EOS> جو کچھ تمھیں آتا ہے، اس کو دُہراؤ گے، زبانی دُہراؤ یا لکھ کر دہراؤ، کسی طرح بھی دُہراؤ۔  <EOS>   <EOP>  اس کی یاد تازہ ہو گی اور وہ تمہارے دماغ سے محو نہ ہو گا، تمہارے دل سے نہ نکلے گا۔  <EOS>   <EOP>  علم سے تعلق برقرار رکھو تو اس سے محبت بڑھتی ہے۔  <EOS> وہ بھی تم سے مانوس ہو جاتا ہے اور تمھیں نئی نئی چیزیں لا کر دیتا ہے۔  <EOS> تمہارے لئے آسان سے آسان تر ہوتا جاتا ہے۔  <EOS> تمھیں اس کی صحبت میں مزہ آنے لگتا ہے اور نئی نئی باتیں تمھیں بتانے لگتا ہے۔  <EOS> علم تمہاری عزت میں اضافہ کرتا ہے۔  <EOS>   <EOP>  شرط یہی ہے کہ علم سے تعلق نہ توڑو۔  <EOS> اس سے کبھی منہ نہ موڑو۔  <EOS> ایک بات ہمیشہ یاد رکھو۔  <EOS> علم بادشاہ ہے، اس لئے وہ کسی دوسرے کی بادشاہی قبول نہیں کرتا۔  <EOS> اگر تمھیں اس تک پہنچنا ہے تو عام راستے سے ہی جانا پڑے گا۔  <EOS> کوئی خاص راستہ تمھیں علم تک نہیں لے جائے گا۔  <EOS> علم تک پہنچنے کے لئے کوئی شاہی راستہ نہیں ہے۔  <EOS> ہاں، عام راستے پر چل کر جو محنت اور لگن کا راستہ ہے، جب تم علم تک پہنچ جاؤ گے تو پھر تم خود شاہوں سے بے نیاز ہو جاؤ گے۔  <EOS> علم شاہوں اور شہزادوں کو دوست نہیں رکھتا، لیکن اپنے دوستوں کو شاہ اور شہزادہ بنا دیتا ہے۔  <EOS>   <EOP>  <EOT>
سمیہ وسیم ایک گاؤں میں دو بھائی رہتے تھے۔  <EOS> بڑا بھائی امیر تھا اور چھوٹا بھائی غریب، لیکن ہر ایک کی مدد کرنے والا تھا۔  <EOS> ایک دفعہ جب چھوٹا بھائی اپنے گھر والوں کے لئے بازار سے کھانا لینے جا رہا تھا تو راستے میں اسے ایک فقیر ملا۔  <EOS> اس نے کہا:”خدا کے لئے اگر تمہارے پاس کھانے کو کچھ ہے تو مجھے دے دو۔  <EOS>  دو دن سے کچھ نہیں کھایا۔  <EOS> “ چھوٹے بھائی نے فوراً وہ پیسے اس فقیر کو دے دیے۔  <EOS> وہ فقیر بہت خوش ہوا اور اس نے کہا:”تم نے میری مدد کی اور میں تمہیں اس کا انعام ضرور دوں گا۔  <EOS> سیدھے مشرق کی طرف چلے جاؤ، وہاں تم کو ایک غار نظر آئے گا۔  <EOS> اس میں تین بونے رہتے ہیں۔  <EOS> ان سے کہنا کہ بابا نے مجھے بھیجا ہے اور کہا ہے کہ وہ چکی مجھے دے دو، جو بابا نے تمہارے پاس رکھوائی تھی اور ان بونوں کے لئے تم کوئی تحفہ بھی لے کر جانا۔  <EOS>  (جاری ہے)  <EOP>  “ یہ کہہ کر وہ بزرگ چلے گئے۔  <EOS>   <EOP>  چھوٹا بھائی مشرق کی طرف چل پڑا۔  <EOS> اس نے ان بونوں کے لئے کیلے لئے، تاکہ وہ ان کو تحفہ دے سکے۔  <EOS> تھوڑی ہی دیر میں اس کو ایک غار نظر آیا۔  <EOS> وہ اس غار میں چلا گیا۔  <EOS> تینوں بونے اس کو دیکھ کر کھڑے ہو گئے۔  <EOS> اس نے ان بونوں کو بابا والی بات بتائی اور ان کو تحفے میں کیلے دیے۔  <EOS> یہ دیکھ کر بونے بہت خوش ہوئے اور کہنے لگے:”اے نوجوان! تم نے ہمارا دل خوش کر دیا۔  <EOS>   <EOP>  یہ لو دو ہزار اشرفیاں اور یہ لو چکی، اس کو تم رات کے وقت لال کپڑا ڈال کر کہنا، چکی چکی آٹا نکال۔  <EOS> اور اس کے علاوہ جو چیز تم کو چاہیے، وہ مانگ لینا۔  <EOS> یہ چکی تم کو دے دے گی۔  <EOS> “  <EOP>  یہ سن کر چھوٹا بھائی بہت خوش ہوا اور چکی اور اشرفیاں لے کر اپنے گھر چلا گیا۔  <EOS> اب چھوٹا بھائی جو چیز چکی سے مانگتا، وہ اس کو مل جاتی۔  <EOS> اب وہ راتوں رات امیر ہو گیا۔  <EOS> اس نے ایک بنگلہ بنایا، گاڑی خریدی اور ٹھاٹ باٹ کی زندگی گزارنے لگا۔  <EOS>   <EOP>  جب اس کے بڑے بھائی نے دیکھا تو یہ راتوں رات امیر ہو گیا، لیکن اس کے پاس اتنا پیسہ کہاں سے آیا۔  <EOS> آخر اس نے پتا لگا لیا۔  <EOS> اس نے سوچا، کیوں نہ یہ چکی اس سے ہتھیا لی جائے۔  <EOS> ایک دن جب چھوٹا بھائی سو رہا تھا تو بڑا بھائی اس کے گھر سے چکی کو چُرا لایا اور اپنی بیوی اور بچی کو کشتی میں بیٹھا کر دوسرے شہر روانہ ہو گیا۔  <EOS> جب وہ لوگ کشتی میں جا رہے تھے تو بڑے بھائی نے سوچا، دیکھتا ہوں کہ یہ چکی کیا کیا کرتی ہے۔  <EOS>   <EOP>  اس نے اس پر کپڑا ڈال کر کہا:”چکی چکی، نمک نکال۔  <EOS> “ چکی نے نمک نکالنا شروع کیا۔  <EOS> بڑا بھائی بہت خوش ہوا، پر تھوڑی دیر میں کشتی میں اتنا سارا نمک ہو گیا کہ چکی سمیت سب سمندر میں ڈوب گئے۔  <EOS> کہتے ہیں کہ وہ چکی اب بھی چل رہی ہے اور اس میں سے نمک نکل رہا ہے، تبھی تو سمندر کا پانی کھارا ہے۔  <EOS>   <EOP>  <EOT>
غناء اقبال ایک صبح چین کا بادشاہ تھکن کی وجہ سے غنودگی محسوس کر رہا تھا۔  <EOS> اسے بہت سارا کام کرنا تھا، لیکن اس کی آنکھیں بند ہوئی جا رہی تھیں۔  <EOS> اس نے شاہی طبیب کو طلب کیا۔  <EOS>  طبیب آیا تو بادشاہ نے کہا:”مجھے بہت سارا کام کرنا ہے، لیکن مجھے بہت نیند آ رہی ہے۔  <EOS> کیا تم میری مدد کر سکتے ہو؟“ طبیب نے اپنے جڑی بوٹیوں کے تھیلے میں سے کچھ سوکھے اور گہرے رنگ کے پتے نکالے اور بولا:”بادشاہ سلامت! کیا آپ کچھ پتے چبانا پسند کریں گے؟“ بادشاہ نے پتوں کی طرف دیکھا اور کچھ پتے اپنے منہ میں رکھے اور انھیں چبانا شروع کر دیا۔  <EOS>  ”یہ پتے نہایت بد ذائقہ ہیں اور یہ کھائے نہیں جا سکتے۔  <EOS> “ بادشاہ نے غصے سے کہا۔  <EOS>  ”لیکن یہ پتے جاگنے میں آپ کی مدد کریں گے۔  <EOS>  (جاری ہے)  <EOP>  “ طبیب نے بادشاہ کو بتایا۔  <EOS>   <EOP>  بادشاہ نے طبیب سے کہا:”میں بادشاہ ہوں اور اگر مجھے کوئی چیز بد ذائقہ لگتی ہے تو میں اسے کبھی نہیں کھاتا۔  <EOS> اگر تم نے یہ پتے یہاں سے ہٹا کر کوئی مناسب ترکیب نہ کی تو میں تمہارا سر قلم کروا دوں گا۔  <EOS>   <EOP>  “  <EOP>  طبیب نے کچھ سوچ کر بادشاہ سے کہا:”عظیم بادشاہ! آپ یہ پتے کھا نہیں سکتے، لیکن میرے پاس ایک دوسرا حل ہے۔  <EOS> “  <EOP>  بادشاہ نے پوچھا:”وہ کیا؟“  <EOP>  طبیب نے کہا:”آپ گرم پانی کا ایک پیالہ منگوائیے۔  <EOS> “  <EOP>  بادشاہ نے اپنے ملازمِ خاص سے گرم پانی کا پیالہ منگوایا تو طبیب نے تھوڑے سے پتے اس گرم پانی میں ڈال دیے۔  <EOS> گرم پانی خوبصورت سنہرے رنگ میں تبدیل ہو گیا اور اس میں سے بہت اچھی خوشبو آنے لگی۔  <EOS>   <EOP>  بادشاہ نے پانی چکھا اور اس کے چہرے پر مسکراہٹ آ گئی۔  <EOS>   <EOP>  ”اس کا ذائقہ بہت زبردست ہے۔  <EOS> “ یہ کہہ کر بادشاہ نے سارا پانی پی لیا۔  <EOS> کچھ دیر بعد بادشاہ کو بالکل بھی تھکن محسوس نہیں ہوئی اور وہ چاق چوبند ہو گیا۔  <EOS>   <EOP>  وہ طبیب کی طرف دیکھ کر مسکرایا اور بولا:”تم بہت عقل مند ہو اور اب تمہارا سر قلم کروانے کے بجائے تمہیں انعام و اکرام سے نوازوں گا۔  <EOS> “  <EOP>  بادشاہ نے اپنے ملازم سے کہا:”مجھے ہر صبح اس زبردست مشروب کا ایک پیالہ ضرور دیا کرو۔  <EOS> “  <EOP>  یہ دراصل چائے کے پتے تھے۔  <EOS> اس دن سے لوگوں نے چین میں اور دنیا کے کئی ملکوں میں چائے کے پودے اُگانا شروع کر دیے اور آج دنیا بھر میں تازگی اور چستی کے لئے چائے پی جاتی ہے۔  <EOS>   <EOP>  <EOT>
محمد احمد نسیم علی ایک لائق طالب علم تھا۔  <EOS> نویں جماعت اس نے اچھے نمبروں سے پاس کر لی، لیکن دسویں جماعت میں آ کر وہ کچھ پریشان اور الجھا ہوا رہنے لگا۔  <EOS> اب اس کا پڑھائی میں دل نہ لگتا تھا، کیونکہ اس کے بڑے بھائی جو ایک اعلیٰ افسر تھے، انھوں نے نویں میں اسی فیصد نمبروں پر بھی خوشی کا اظہار نہ کیا، بلکہ اُلٹا اسے ڈانٹا کہ اسے مزید محنت کرنی چاہیے تھی، اس لئے اس کے نمبر کم ہیں۔  <EOS>  ان باتوں کی وجہ سے علی کا دل ٹوٹ گیا۔  <EOS> اب وہ دسویں جماعت میں آ چکا تھا، لیکن وہ ٹھیک طرح سے پڑھ نہ پاتا، کیونکہ اسے ہر وقت یہ فکر رہتی کہ وہ اپنے بڑے بھائی کی خواہش کے مطابق نمبر کیسے لے گا۔  <EOS> وہ اسکول کے ٹیسٹ میں کم نمبر لینے لگا۔  <EOS>  (جاری ہے)  <EOP>  سبق بھی اس کو یاد نہ رہتا۔  <EOS> اب علی کا اسکول جانے کو بالکل جی نہ چاہتا۔  <EOS> وہ اکثر اسکول سے غیر حاضر رہنے لگا۔  <EOS> جب اساتذہ نے فون پر ساری بات اس کے بڑے بھائی کو بتائی تو وہ غصے میں آ گئے اور علی سے کہا کہ اگر اس نے پڑھائی میں دلچسپی نہ لی تو وہ اس کو سخت سزا دیں گے، بلکہ انھوں نے تو یہاں تک کہہ دیا کہ اگر میٹرک میں اس کے نمبر اچھے نہ آئے تو وہ اس کو کھیتی باڑی میں لگا دیں گے۔  <EOS>   <EOP>  علی بے چارہ جو پہلے ہی ڈانٹ ڈپٹ کھا کر سہما ہوا تھا، اب جب اس نے اتنی سخت دھمکیاں سنیں تو وہ اور بھی پریشان ہو گیا۔  <EOS> اب تو علی اپنے آپ کو خواب میں بھی ہل چلاتے ہوئے دیکھتا اور جھٹ سے آنکھیں کھول دیتا، پھر خدا کا شکر ادا کرتا کہ یہ خواب تھا۔  <EOS>   <EOP>  علی اب اور پریشان رہنے لگا۔  <EOS> اب وہ پڑھنا چاہتا تو اس سے سبق یاد نہ ہوتا اور وہ ہر وقت بھائی کی مار کو یاد کرتا جو اس کا خراب نتیجہ آنے پر اسے پڑنے والی تھی۔  <EOS>   <EOP>  علی کے استادوں نے کسی طرح یہ بات بھانپ لی کہ علی کی پڑھائی سے بھاگنے کی وجہ کیا ہے۔  <EOS> استاد علی کی پڑھائی کے بارے میں پریشان تھے اور پریشان کیوں نہ ہوتے علی کا شمار اسکول کے لائق طالب علموں میں ہوتا تھا۔  <EOS> سر حمزہ جو علی کو کافی قریب سے جانتے تھے، انھوں نے علی کے بھائی سے بات کرنے کی ٹھانی۔  <EOS>   <EOP>  علی کے ابو تو اس وقت اس کو چھوڑ کر چلے گئے تھے، جب اس نے ابھی اسکول جانا شروع بھی نہیں کیا تھا۔  <EOS>   <EOP>  اس وجہ سے گھر کا سربراہ علی کا بڑا بھائی ہی تھا۔  <EOS> علی کے ہمدرد استاد نے علی کے بھائی سے بات کی تو وہ کہنے لگے کہ میں تو علی کو اعلیٰ مقام پر دیکھنا چاہتا ہوں۔  <EOS> آپ ہی دیکھیں کہ اگر اس کے میٹرک میں اچھے نمبر نہ آئے تو اس کو کسی اچھے کالج میں داخلہ نہیں ملے گا۔  <EOS>   <EOP>  سر حمزہ نے کہا کہ بلاشبہ آپ ٹھیک کہہ رہے ہیں، لیکن آپ کے کہنے کا انداز غلط ہے۔  <EOS>   <EOP>  آپ علی کو پیار سے سمجھائیں تو وہ آپ کی بات کو سمجھ جائے گا۔  <EOS> سر حمزہ کی باتوں نے علی کے بھائی پر بہت اثر کیا۔  <EOS> انھوں نے علی سے پیار سے بات کی تو اس کا سارا خوف جاتا رہا۔  <EOS> اب علی پہلے سے بھی زیادہ اچھا پڑھ رہا تھا، کیونکہ اس کے دماغ سے خوف نکل چکا تھا۔  <EOS> میٹرک کے سالانہ امتحان میں علی نے اپنے بھائی کی خواہش سے بھی زیادہ نمبر حاصل کیے تو علی کے بھائی نے سر حمزہ کا شکریہ ادا کیا، کیونکہ وہی ان کے اصلی محسن تھے۔  <EOS>   <EOP>  <EOT>
محمد علی بیگ ”سیٹھ صاحب! مجھے صرف دو سو روپے دے دیجیے۔  <EOS> آپ میری اُجرت میں سے کاٹ لیجیے گا۔  <EOS> خدارا! مجھ غریب پر رحم کریں۔  <EOS> “ ناصر کی آنکھوں سے آنسو بہ رہے تھے اور اُس نے سیٹھ قمر الدین کا پاؤں پکڑ رکھا تھا۔  <EOS> سیٹھ نے ٹھوکر مارتے ہوئے کہا:”تیری ماں مرتی ہے تو اُسے مرنے دو۔  <EOS> تُو میری نظروں سے دور ہو جا۔  <EOS>  میں نوکروں کو کام پر کیا رکھوں، منحوس میرے سر پر چڑھ جاتے ہیں۔  <EOS> میں تجھے نوکری سے نکالتا ہوں۔  <EOS> مجھے اپنی شکل مت دکھانا۔  <EOS> “ سیٹھ کے نوکر اُسے دھتکارتے اور دھکے مارتے ہوئے حویلی سے باہر نکالنے لگے۔  <EOS> وہ بہت رو رہا تھا۔  <EOS> آخر وہ اُسے باہر نکالنے میں کامیاب ہو گئے اور حویلی کا دروازہ بند کر لیا۔  <EOS>  ماں کے لئے دوا کے پیسے کہاں سے لاؤں۔  <EOS>  (جاری ہے)  <EOP>  یہ سوچ کر اُس کا دس سالہ معصوم سا ذہن پھٹنے لگا۔  <EOS>   <EOP>  اُس نے اپنے چاروں چچاؤں سے مدد مانگی، مگر اُسے یہی جواب ملا:”ہم لوگ خود مشکل حالات سے دوچار ہیں۔  <EOS> “ ان سب نے تنگ دستی کا بہانہ بنایا۔  <EOS>   <EOP>  اب اُس کے پاس صرف ایک ہی راستہ بچا تھا۔  <EOS> وقت کم تھا۔  <EOS> وہ جلدی جلدی سیٹھ صاحب کی حویلی کے پاس پہنچا۔  <EOS> جیسے تیسے کر کے اُس نے دیوار پھلانگ لی۔  <EOS> حویلی کا خفیہ راستہ اُسے اچھی طرح معلوم تھا۔  <EOS> وہ حویلی میں گزشتہ چار مہینوں سے کام کر رہا تھا، اسی لئے وہ حویلی کے تمام راستے جانتا تھا۔  <EOS>   <EOP>  تقریباً دس منٹ بعد وہ سیٹھ صاحب کے بیٹے نادر کے کمرے میں موجود تھا۔  <EOS> اُسے معلوم تھا کہ نادر کے پاس سونے کی گھڑی ہے جو اُس کے نانا نے اُسے تحفے کے طور پر دی تھی۔  <EOS> اُس نے پہلے درازیں وغیرہ کھنگال ڈالیں، پھر وہ الماری کی جانب بڑھا۔  <EOS> اُس کو گھڑی مل گئی۔  <EOS> اسی وقت نادر کمرے میں آیا اور اُس نے ناصر کو کمرے میں اپنی گھڑی لیتے ہوئے دیکھ لیا۔  <EOS> اُس نے شور مچا دیا اور ناصر کو پولیس کے حوالے کر دیا گیا۔  <EOS>   <EOP>  پولیس والوں نے بھی ناصر کے اوپر رحم نہیں کیا اور اُسے جیل کی سلاخوں کے پیچھے قید کر دیا۔  <EOS> ناصر نے ماں کو دیکھنے اور اُس کا علاج کروانے کی درخواست کی، جسے پولیس والوں نے قبول کر لیا۔  <EOS> جب ناصر اپنی جھونپڑی نما مکان میں واپس آیا تو اُس نے اپنی ماں کی لاش زمین پر پڑی دیکھی۔  <EOS> اُس نے ایک چیخ ماری اور اپنی ماں کے اوپر گر کر وہ بھی ابدی نیند سو گیا۔  <EOS>   <EOP>  <EOT>
نذیر انبالوی تینوں ایک پارک میں بیٹھے تھے۔  <EOS> بٹوے میں سے نکلنے والی رقم ان کے سامنے تھی۔  <EOS> تین سو سو کے نوٹ، ایک پچاس روپے کا نوٹ اور ایک دس روپے کا نوٹ، کُل رقم ہوئی تین سو ساٹھ روپے۔  <EOS> تین سو ساٹھ روپے دیکھ کر تینوں مایوسی میں ڈوب گئے۔  <EOS> سروش جو گروہ کا سرغنہ تھا، اس نے حساب کرتے ہوئے دونوں کو مخاطب کیا:”لو بھئی آج تو مارکیٹ میں خوب مندی رہی، ہر ایک کے حصے میں ایک سو بیس روپے آئے ہیں، میں سو روپے رکھ لیتا ہوں جب کہ تم دونوں ایک سو تیس تیس روپے لے لو۔  <EOS>  “ ”یعنی بیس روپے کی سخاوت، واہ اُستاد واہ، سخاوت ہو تو ایسی۔  <EOS> “ عبداللہ نے سروش کو گھورتے ہوئے طنزیہ انداز اپنایا۔  <EOS>  ”آج کا دن تو برباد ہی گیا ہے، تم تو کہتے تھے یہ شخص بہت مال دار ہے، تم تو کئی دنوں سے اس پر نظر رکھے ہوئے تھے، اس کے بٹوے سے صرف تین سو ساٹھ روپے نکلے ہیں۔  <EOS>  (جاری ہے)  <EOP>  “ شہباز کو دن برباد ہونے کا بہت دکھ تھا۔  <EOS>   <EOP>  کچھ دیر بعد تینوں قریبی ہوٹل میں جا گھسے۔  <EOS>   <EOP>  تین سو ساٹھ روپے کا کھانا کھایا اور ہاتھ جھاڑتے ہوئے باہر آ گئے۔  <EOS> رات ہو چکی تھی۔  <EOS> تینوں نے پیٹ تو بھر لیے تھے، مگر ان کی جیبیں خالی تھیں۔  <EOS> چورنگی پر تینوں کے راستے جدا ہو جاتے تھے۔  <EOS> تینوں اپنے اپنے راستے پر چل پڑے۔  <EOS> سروش کا گھر قریب ہی تھا۔  <EOS> وہ گلی میں داخل ہوا تو گٹر کا پانی ہر طرف پھیلا ہوا تھا۔  <EOS> گلی میں بدبودار پانی نے اس کا استقبال کیا تھا۔  <EOS>   <EOP>  گندے پانی سے گزرتے ہوئے وہ گھر کے سامنے کھڑا تھا۔  <EOS> دستک دینے کے باوجود کوئی دروازے پر نہ آیا تھا۔  <EOS> وہ جب بھی دروازے پر دستک دیتا، دور کتے ضرور بھونکتے تھے۔  <EOS> اس نے سوچا کہ اماں ابا تو آج خوب گہری نیند سو رہے تھے۔  <EOS> جب کافی دیر تک دروازہ نہ کھلا تو ہمسایہ شرافت اپنے دروازے پر آیا:”بھئی پردہ ہٹا کر دیکھ تو لو دروازے پر تالا لگا ہے۔  <EOS> “  <EOP>  سروش نے پردہ ہٹایا تو واقعی دروازے پر تالا لگا ہوا تھا۔  <EOS>   <EOP>  ”شرافت بھائی! اماں، ابا کہاں گئے ہیں؟“ سروش نے سوال کیا۔  <EOS>   <EOP>  ”ہمیں تو کچھ بتا کر نہیں گئے، انھیں تمہارے سہارے کی ضرورت ہے، تم سارا دن گھر سے غائب رہتے ہو، کام کاج کچھ کرتے نہیں ہو۔  <EOS> “  <EOP>  ”بس بس بہت بول لیے، میں جا رہا ہوں۔  <EOS> اماں ابا آئیں تو بتا دیجیے گا۔  <EOS> “ سروش یہ کہہ کر وہاں سے چلا گیا۔  <EOS>   <EOP>  عبداللہ نے جیسے ہی گھر میں قدم رکھا ابا کا ڈنڈا اس کی پیٹھ پر پڑا تھا۔  <EOS>   <EOP>  وہ ابھی سنبھلنے نہ پایا تھا کہ اماں بھی جوتا لے کر آگے بڑھی تھیں۔  <EOS> پھر ڈنڈے اور جوتے سے اس کی خوب مرمت ہوئی۔  <EOS> عبداللہ اس حملے کے لئے بالکل بھی تیار نہیں تھا۔  <EOS> جب اماں اور ابا اس کی خوب خبر لے چکے تو عبداللہ نے صرف اتنا کہا کہ اس کا قصور کیا ہے۔  <EOS> اس سوال کے جواب میں اماں نے پھر جوتا لہرایا۔  <EOS>   <EOP>  نکمے، کام چور، پوچھتے ہو میرا قصور کیا ہے۔  <EOS> سارا دن آوارہ گردی کرتے ہو، تمہاری عمر کے لڑکے کما کر گھر بھر کے اخراجات برداشت کر رہے ہیں، کب تک تمہارا باپ شیخ عنایت اللہ کے اسٹور میں کام کرے گا، کچھ شرم کر، کچھ ہمارا خیال کر۔  <EOS>   <EOP>  “ یہ کہتے ہوئے اماں رو پڑیں۔  <EOS>   <EOP>  ”اماں! مت رو۔  <EOS> میں کام کروں گا، کماؤں گا، سب کو کھلاؤں گا، میں صبح ہی کام پر جاؤں گا۔  <EOS> “ عبداللہ اس طرح کے وعدے کئی بار کر چکا تھا۔  <EOS> اماں تو اس کی باتوں میں آ جاتی تھیں جبکہ ابا ہر بار یہی کہتے کہ مجھے نہیں لگتا کہ عبداللہ راہِ راست پر آئے گا۔  <EOS>   <EOP>  شہباز کی کہانی بھی دونوں سے مختلف نہ تھی۔  <EOS> اس کے گھر میں امی ابو تو ایک عرصہ ہوئے دنیا سے رخصت ہو گئے تھے۔  <EOS>   <EOP>  گھر کا نظام بڑے بھیا آفتاب کے ہاتھوں میں تھا۔  <EOS> رات کے اندھیرے میں جب وہ گھر میں کھانے پینے کی چیزیں ڈھونڈ رہا تھا تو آپی بولیں:”اس وقت گھر میں کھانے پینے کے لئے کچھ نہیں ہے۔  <EOS> شام کو ماموں آئے تھے، جو ترکاری پکی تھیں انھیں کھلا دی ہے۔  <EOS> روٹی، دودھ کے ساتھ کھا لو۔  <EOS> “  <EOP>  ”یہ پہاڑ توڑ کر آیا ہے جو اسے دودھ روٹی کھلا رہی ہو۔  <EOS> “ آفتاب بھیا کی آواز سن کر شہباز لرز کر رہ گیا تھا۔  <EOS>   <EOP>  ”مجھے بھوک نہیں ہے۔  <EOS> “ یہ کہہ کر شہباز چھت کی طرف بڑھنے لگا تو آپی بولیں:”کیا خالی پیٹ سونے کا ارادہ ہے؟“  <EOP>  ”واقعی مجھے بھوک نہیں ہے، میں کماتا نہیں ہوں اس لئے مجھے کھانے کا کوئی حق نہیں۔  <EOS> “ شہباز کی بات سن کر آفتاب بھیا اپنے کمرے سے باہر آ گئے۔  <EOS> وہ اس کے قریب آ کر بولے:”بات تو تمہاری ٹھیک ہے، مگر کیا کروں، میں تمہارا باپ بھی ہوں اور تمہاری ماں کی جگہ پر بھی ہوں، مجھے تنگ مت کرو، مجھے تم سے محبت ہے، تم میرے ہاتھوں میں پلے بڑھے ہو، غلط راستوں پر چلنا چھوڑ دو ورنہ واپسی کا راستہ نہیں ملے گا۔  <EOS>   <EOP>  چھوڑ دو غلط راستے، آ جاؤ میری دکان میں، مل کر کام کریں گے، مان لو میری بات۔  <EOS> “ آفتاب بھیا اپنے جذبات کو قابو میں نہ رکھ سکے تھے۔  <EOS> آنسو تھے کہ ان کی آنکھوں سے بے اختیار بہہ نکلے تھے۔  <EOS> ان آنسوؤں نے شہباز کو ہلا کر رکھ دیا تھا۔  <EOS> وہ آگے بڑھا۔  <EOS> بھیا کے گلے لگا۔  <EOS> اس نے اُن کی دُکان پر کام کرنے کا وعدہ کیا تو آفتاب بھیا کے ساتھ آپی بھی خوش ہو گئیں۔  <EOS>   <EOP>  اگلے دن پارک میں سروش اکیلا بیٹھا تھا۔  <EOS> تینوں اس جگہ پر روز ملتے تھے۔  <EOS> سروش بار بار کلائی پر بندھی گھڑی میں وقت دیکھ رہا تھا۔  <EOS> دونوں نے پہلے تو کبھی آنے میں اتنی دیر نہیں کی تھی۔  <EOS> دونوں کے موبائل فون بند تھے۔  <EOS> آج تو وہ شہر میں لگنے والے اتوار بازار میں جانے کا پروگرام بنا کر آیا تھا۔  <EOS> اتوار بازار میں خریداروں کی خاصی بھیڑ ہوتی تھی۔  <EOS> سروش اور اس کے ساتھی پہلے بھی کئی بار اس جگہ جیب تراشی کی وارداتیں کر چکے تھے۔  <EOS>   <EOP>  جب دونوں نہ آئے تو سروش نے اکیلے ہی اتوار بازار جانے کا فیصلہ کیا۔  <EOS> وہ جب اتوار بازار میں داخل ہوا تو اس کے ہاتھ میں کپڑے کا تھیلا تھا۔  <EOS> وہ ایک گاہک کا روپ دھار کر بازار میں گھوم رہا تھا۔  <EOS> وہ کبھی سبزی کے ٹھیلے پر کھڑا ہو جاتا اور کبھی آموں کے ٹھیلوں پر آم دیکھنے لگتا۔  <EOS> اس نے اب تک کوئی چیز نہیں خریدی تھی۔  <EOS> وہ اپنے شکار کی تلاش میں تھا۔  <EOS> اچانک اس کی نظر ایک خاتون کے بیگ پر پڑی۔  <EOS>   <EOP>  خاتون پیاز خرید رہی تھی۔  <EOS> سیاہ بیگ اس کے کندھے پر تھا۔  <EOS> شکار سروش کی آنکھوں کے سامنے تھا۔  <EOS>   <EOP>  وہ تیزی سے آگے بڑھا۔  <EOS> پیاز بیچنے والے کومخاطب کیا:”پانچ کلو پیاز دے دو، بھئی ذرا جلدی کرنا۔  <EOS> “  <EOP>  ”جی ذرا انتظار کیجیے۔  <EOS> “ دکان دار بولا۔  <EOS>   <EOP>  سروش کی نظر خاتون کے سیاہ بیگ پر تھی۔  <EOS> وہ پیاز چھانٹتے ہوئے بیگ تک پہنچ گیا تھا۔  <EOS> شکار اب اُس سے زیادہ فاصلے پر نہ تھا۔  <EOS>   <EOP>  خوف کے مارے سروش کے دل کی دھڑکن تیز ہو گئی تھی۔  <EOS> وہ بیگ کی زپ کھولنے میں کامیاب ہو گیا تھا۔  <EOS> بیگ میں رکھا چھوٹا بٹوا اب اس کے ہاتھ میں تھا۔  <EOS> اس سے قبل کہ وہ بٹوا لے کر وہاں سے فرار ہوتا، ایک مضبوط ہاتھ اسے اپنی گرفت میں لے چکا تھا۔  <EOS>   <EOP>  ”پکڑو․․․․․ پکڑو․․․․․ پکڑو۔  <EOS> “ سپاہی رب نواز کے شور مچانے کی دیر تھی کہ اتوار بازار میں تعینات چار پانچ سپاہی سروش کو گھیرے میں لے چکے تھے۔  <EOS>   <EOP>  سروش کے لئے بھاگنے کا ہر راستہ بند ہو چکا تھا۔  <EOS> کچھ دیر بعد وہ تھانے میں سر جھکائے آنسو بہا رہا تھا۔  <EOS> آنکھوں سے بہنے والا پانی زمین میں جذب ہو رہا تھا۔  <EOS> اسے کئی بار آنکھوں سے بہنے والے پانی سے واسطہ پڑا تھا۔  <EOS> کبھی اماں کی آنکھوں سے ٹپکنے والا پانی اور کبھی ابا کی آنکھوں سے بہنے والا پانی۔  <EOS> اس نے کبھی آنکھوں سے رواں اس پانی کو کوئی اہمیت نہ دی تھی۔  <EOS>   <EOP>  آج وہ پہلی بار قانون کی گرفت میں آیا تھا تو مارے شرم سے پانی پانی ہوئے جا رہا تھا۔  <EOS> عبداللہ اپنی ماں اور شہباز آفتاب بھیا کی آنکھوں سے بہنے والے پانی کو دیکھ کر اپنا رستہ بدل چکے تھے۔  <EOS> سروش چار گھنٹوں سے بھوکا پیاسا تھانے میں بیٹھا تھا۔  <EOS> پانی تھا کہ آنسوؤں کی شکل میں آنکھوں سے بہے میں ہی چلا جا رہا تھا۔  <EOS> روتے روتے اس نے دُعا کی:  <EOP>  ”اے میرے مالک! ایک دفعہ مجھے معاف کر دے، صرف ایک مرتبہ، میں سب بُرے کام چھوڑ دوں گا، کام کروں گا، خوب محنت کروں گا، والدین کی آنکھوں میں آنسو نہیں آنے دوں گا، اے میرے مالک! مجھے معاف فرما دے، معاف فرما دے۔  <EOS>   <EOP>  یہ دُعائیہ کلمات ادا کرتے ہوئے سروش زار و قطار رو دیا۔  <EOS> پھر ایک دم اسے قرار آ گیا۔  <EOS> دل کو سکون مل گیا۔  <EOS> جی ہلکا ہو گیا۔  <EOS> وہ سر جھکائے بیٹھا تھا کہ ایک سپاہی نے اسے مخاطب کیا:”اُٹھو، جلدی کرو، اُٹھو۔  <EOS> “  <EOP>  سروش کا بھوک کے مارے بُرا حال تھا۔  <EOS> وہ بہ مشکل اُٹھ پایا تھا۔  <EOS> چند منٹوں بعد وہ انسپکٹر نعمان کے سامنے سر جھکائے کھڑا تھا۔  <EOS> انسپکٹر نعمان نے اسے دیکھ کر موبائل فون پر ایک نمبر ملایا۔  <EOS>   <EOP>  چند ساعتوں بعد وہ اس خاتون سے بات کر رہے تھے، جس کے بیگ سے سروش نے بٹوا نکالا تھا۔  <EOS> انسپکٹر نعمان نے سروش کی طرف دیکھ کر موبائل فون کی اسکرین کو چھوا تو خاتون کی آواز واضح سنائی دینے لگی تھی۔  <EOS>   <EOP>  ”میں نوجوان کو معاف کرتی ہوں، غلطیاں انسانوں سے ہوتی ہیں، اگر نوجوان کو معاف کر دیا جائے تو شاید وہ راہِ راست پر آ جائے، غلط راستوں پر چلنا چھوڑ دے۔  <EOS>   <EOP>  “  <EOP>  ”ہاں، ہاں۔  <EOS> میں اب غلط راستوں پر نہیں چلوں گا، مجھے معاف کر دیں، میں وعدہ کرتا ہوں اچھا انسان بنوں گا۔  <EOS> “ سروش اتنی بلند آواز میں بولا کہ خاتون نے اس کی بات سن لی تھی۔  <EOS>   <EOP>  ”میں تمھیں معاف کرتی ہوں، اپنے وعدے کا پاس کرنا، اچھے راستے پر چلنا۔  <EOS> “  <EOP>  ”میں ایسا ہی کروں گا، میں اچھا انسان بنوں گا۔  <EOS> “ سروش اپنی آنکھوں میں آئے پانی کو صاف کرتے ہوئے بولا۔  <EOS>   <EOP>  سروش کو معافی ملی تو رات کا اندھیرا ہر طرف پھیل گیا تھا۔  <EOS> وہ تھانے سے باہر آیا۔  <EOS> پھر وہ اپنی بستی کی طرف چل پڑا۔  <EOS> گندے بدبودار پانی سے گزرتے ہوئے وہ گھر کے دروازے پر پہنچا۔  <EOS> دستک دینے پر اماں دروازے پر آئیں۔  <EOS> اماں کو دیکھتے ہی وہ ان کے قدموں میں گر گیا۔  <EOS> اس سے قبل کہ اماں اسے اُٹھاتیں ابا بھی دروازے پر آ گئے۔  <EOS> اب سروش نے ابا کے قدموں میں سر جھکا دیا تھا۔  <EOS>   <EOP>  سروش کی آنکھوں سے موٹے موٹے آنسو ابا کے قدموں پر گرے تو وہ تڑپ کر رہ گئے۔  <EOS> انھوں نے جھک کر سروش کو اُٹھایا اور گلے لگایا۔  <EOS> سروش تو روتے روتے پانی ہوتا جا رہا تھا۔  <EOS> اس نے سب کچھ بتا دیا۔  <EOS> شرم سے پانی پانی ہونے والا سروش اب پہلے والا سروش نہیں تھا۔  <EOS> وہ بدل چکا تھا۔  <EOS> ایک ٹھوکر نے اسے سیدھا راستہ دکھا دیا تھا۔  <EOS> اماں اور ابا کو تو گویا یقین ہی نہیں آ رہا تھا کہ سروش اچانک اس قدر بدل جائے گا۔  <EOS> آج انھیں آنسوؤں کے پانی کی طاقت کا اندازہ ہوا تھا۔  <EOS> پھر سروش ایسا راہِ راست پر چلا کہ زندگی بھر اسے شرمندگی کے پانی کا سامنا نہ کرنا پڑا۔  <EOS>   <EOP>  <EOT>
سیدہ حیاء رئیس نیل نہر کے کنارے ایک حسین گاؤں آباد تھا۔  <EOS> نہر کا شفاف پانی، سبز کھیتوں کی لہلہاہٹ اور پرندوں کی چہچہاہٹ گاؤں کی خوبصورتی میں اضافہ کر رہے تھے۔  <EOS> اسی گاؤں میں احمد نامی ایک بہادر لڑکا رہتا تھا۔  <EOS> احمد کی عمر صرف بارہ برس تھی، مگر جرات میں وہ اپنی عمر سے کئی گنا زیادہ تھا۔  <EOS>  وہ حالات سے گھبراتا نہیں تھا۔  <EOS>  ایک دن اچانک احمد کی امی کسی بیماری کا شکار ہو کر دنیا سے رخصت ہو گئیں۔  <EOS> یہ صدمہ احمد اور اُس کے ابو کے لئے بہت بڑا تھا۔  <EOS> ابو پر ذمے داریاں بڑھ گئیں۔  <EOS> احمد گاؤں کے ایک بڑے اسکول میں صفائی کا کام کرنے لگا۔  <EOS> وہ دن بھر اسکول کی صفائی کرتا اور کبھی کبھار بچوں کی پرانی کتابیں لے کر درخت کے نیچے پڑھنے بیٹھ جاتا۔  <EOS>  (جاری ہے)  <EOP>  اسی دوران شہر سے ایک این جی او کے نمائندے گاؤں آئے۔  <EOS> وہ غریب بچوں کو اسکالرشپ دینا چاہتے تھے، تاکہ وہ تعلیم حاصل کر سکیں۔  <EOS> انھوں نے احمد سے ملاقات کی اور بتایا کہ اسکالرشپ کے لئے جلد ہی ٹیسٹ ہونے والے ہیں۔  <EOS> احمد نے بھی اس ٹیسٹ میں حصہ لینے کا فیصلہ کیا۔  <EOS>   <EOP>  اب احمد صبح اسکول جلدی جاتا اور صفائی ختم کر کے اسکول کے میدان میں نیم کے درخت کے سائے تلے بیٹھ کر پڑھائی کرتا۔  <EOS>   <EOP>  آخر ٹیسٹ کا دن آیا تو گاؤں کے بچوں کے ساتھ احمد بھی شریک ہوا۔  <EOS> ایک ہفتے کے بعد اسکول کے میدان میں سب بچے جمع تھے۔  <EOS> سب کی نظریں اعلان کرنے والے پر جمی ہوئی تھیں۔  <EOS> نتائج سنائے گئے تو اسکالرشپ حاصل کرنے والے خوش نصیب بچوں میں احمد کا نام بھی شامل تھا۔  <EOS> وقت گزرتا رہا، احمد محنت کرتا رہا اور آگے بڑھتا رہا۔  <EOS> آج احمد ملک کی سب سے بڑی تعلیمی این جی او کا سربراہ ہے۔  <EOS>   <EOP>  <EOT>
صابر فیاض سورج ابھی پوری طرح طلوع بھی نہیں ہوا تھا کہ جنگل میں ایک ہنگامہ مچ گیا۔  <EOS> نیلے پانی کی جھیل کے سامنے جنگل کے سارے جانور جمع تھے۔  <EOS> سب ہی تیز تیز بولنے کی کوشش کر رہے تھے۔  <EOS> صبح سویرے ہی جنگل میں خلافِ معمول ہنگامہ مچ گیا تھا۔  <EOS> بی چڑیا نیلے پانی کی جھیل کے سامنے برگد کے درخت پر اپنے دو ننھے منے بچوں کے ساتھ ایک گھونسلے میں رہتی تھی۔  <EOS>  برگد کا درخت بہت گھنا تھا اور اس میں کئی دوسرے پرندوں کے گھونسلے بھی تھے۔  <EOS> چڑیا معمول کے مطابق، صبح سویرے ہی اپنے ننھے منے بچوں کے لئے خوراک کی تلاش میں نکل جاتی تھی۔  <EOS> چڑیا کے جاتے ہی اس کے بچے بیدار ہو جاتے اور اُس وقت تک شور مچاتے رہتے، جب تک بی چڑیا جنگل سے کوئی دانا دُنکا، لا کر ان کے منہ میں نہ ڈال دیتی۔  <EOS>  (جاری ہے)  <EOP>  بچوں کے جاگنے سے پہلے ہی خوراک کی تلاش میں نکل جایا کرتی تھی۔  <EOS>   <EOP>  آج چڑیا خوراک لے کر جب واپس لوٹی، تو نیلے پانی کی جھیل کے سامنے ایک ہنگامہ مچا ہوا تھا۔  <EOS> جس درخت پر چڑیا کا گھونسلا تھا، اسی درخت کے کھوکھلے تنے میں بطخ اپنے بچوں کے ساتھ رہا کرتی تھی۔  <EOS> آج بطخ سخت غصے میں تھی، اس نے جیسے ہی بی چڑیا کو دیکھا تو لگی شور مچانے:”بی چڑیا! تمہارے بچوں نے تو جنگل کا سارا سکون ہی غارت کر دیا ہے، صبح ہوتے ہی شور مچا مچا کر میرے بچوں کو نیند سے بیدار کر دیتے ہیں۔  <EOS>   <EOP>  جنگل کے سارے جانور اور پرندے ہی تمہارے بچوں کے شور و غل سے پریشان ہیں۔  <EOS> بی چڑیا نے حیرت سے مجمع کی طرف دیکھا تو وہاں جمع کئی جانور اور پرندے بھی بطخ کی ہاں میں ہاں ملانے لگے۔  <EOS> بی چڑیا اس اچانک حملے کے لئے تیار نہ تھی، وہ بطخ کے تیور دیکھ کر ہکا بکا رہ گئی۔  <EOS> اس کا خیال تھا کہ جنگل میں شور و غل کی اصل وجہ تو بطخ کے بچے ہیں، جو صبح سویرے ہی ”پخ پخ“ کر کے اتنا شور مچاتے ہیں کہ جنگل کا ہر جانور بیدار ہو جاتا ہے۔  <EOS>   <EOP>  اس نے سوچا یہ تو اُلٹا چور کوتوال کو ڈانٹے والی بات ہوئی، شور بطخ کے بچے مچاتے ہیں اور الزام میرے بچوں پر لگایا جا رہا ہے۔  <EOS>   <EOP>  ”بی بطخ! حق بات کہنا سیکھو، شور تو تمہارے بچے مچاتے ہیں، میرے ننھے منوں کی تو آواز ہے ہی کتنی، ادھر صبح ہوتی نہیں ہے اُدھر تمہاری بطخیں زور زور سے پخ پخ کرنا شروع کر دیتی ہیں۔  <EOS> “  <EOP>  پھر کیا تھا، جنگل میں ایک ہنگامہ مچ گیا۔  <EOS>   <EOP>  نہ چڑیا، بطخ کی بات ماننے کو تیار تھی اور نہ ہی بطخ، چڑیا کی۔  <EOS> دونوں چیخ چیخ کر ایک دوسرے کو موردِ الزام ٹھہرا رہی تھیں۔  <EOS> ان دونوں کے بچے ان سے بھی بڑھ کر شور مچا رہے تھے، جیسے انھیں کوئی کھیل تماشہ مل گیا ہو۔  <EOS> پورے جنگل میں ایک ہڑبونگ سی مچ گئی تھی۔  <EOS> اس شور شرابے میں بھالو میاں کی آنکھ بھی کھل گئی، جن کا ٹھکانہ کچھ فاصلے پر پہاڑ کے ایک غار میں تھا۔  <EOS>   <EOP>  وہ آنکھیں ملتے ہوئے باہر نکلے تو سامنے کا منظر دیکھ کر ہکا بکا ہی رہ گئے۔  <EOS> وہاں جنگل کے سارے جانور اور پرندے جمع تھے اور آپس میں چیخ چیخ کر باتیں کر رہے تھے۔  <EOS> بھالو میاں پوری رات شہد کی تلاش میں رہتے اور صبح ہونے سے پہلے ہی سارا شہد چٹ کر کے لمبی تان کر سو جاتے تھے۔  <EOS> وہ دیر تک سوتے رہتے۔  <EOS> شور شرابے کے سبب انھیں وقت سے پہلے بیدار ہونا پڑا تو وہ غصے سے بھڑک اُٹھے۔  <EOS>   <EOP>  انھوں نے اس جانوروں کو خاموش کرنے کے لئے تیز دھاڑ ماری تو سارے جانور اور پرندے سہم کر رہ گئے۔  <EOS>   <EOP>  ”تم سب نے کیا ہنگامہ مچا رکھا ہے، ہر کوئی چیخ رہا ہے۔  <EOS> کیا جنگل پر کسی نے حملہ کر دیا ہے۔  <EOS> “ بھالو میاں ابھی تک صورتِ حال کے بارے میں اُلجھن کا شکار تھے۔  <EOS>   <EOP>  ایک شتر مرغ نے بتایا:”بھالو میاں! جنگل کے سارے جانور کئی دنوں سے پریشان ہیں، یہاں صبح سویرے ہی شور و غل مچ جاتا ہے، جس سے سب کی نیندیں حرام ہو جاتی ہیں۔  <EOS>   <EOP>  بی بطخ کا کہنا ہے کہ چڑیا کے بچے صبح سویرے شور مچاتے ہیں، جب کہ چڑیا کا کہنا ہے کہ بطخ کے بچے ”پخ پخ“ کر کے ان کے بچوں کو نیند سے جگا دیتے ہیں۔  <EOS> شتر مرغ کی بات سن کر بھالو میاں اپنا سر کھجانے لگے، پھر ان کے ذہن میں ایک حل آ ہی گیا، انھوں نے سب جانوروں کو مخاطب کرتے ہوئے کہا:”بھائیو! کیوں نا بادشاہ سلامت کے پاس چلیں، وہ یقینا اس کا کوئی حل ضرور نکال لیں گے۔  <EOS>   <EOP>  “  <EOP>  بھالو میاں کی تجویز سارے جانوروں اور پرندوں کو پسند آئی اور وہ بادشاہ شیر کی طرف روانہ ہو گئے۔  <EOS> جب یہ جانور شیر کی کچھار تک پہنچے تو وہاں سناٹا چھایا ہوا تھا اور دور سے ہی شیر کے خراٹوں کی آواز ہمیں سنائی دے رہی تھیں۔  <EOS> وہ خود دیر تک سوتے رہنے کا عادی تھا۔  <EOS> سارے جانور شیر کی کچھار کے باہر ہی رک گئے اور کسی نے اندر داخل ہونے کی ہمت نہیں کی۔  <EOS>   <EOP>  البتہ وہ آپس میں تیز تیز باتیں کرتے رہے۔  <EOS> جانوروں کی آوازوں سے شیر کی آنکھ کھل گئی، وہ آنکھیں ملتے ہوئے باہر آیا تو جنگل کے جانوروں کو ایک ساتھ دیکھ کر حیران ہی رہ گیا۔  <EOS> اس کے چہرے پر ناگواری کے آثار نمایاں ہونے لگے۔  <EOS> نوجوان بادشاہ کچھ کم عقل تھا۔  <EOS> پرانے بادشاہ کی موت کے بعد وہ حادثاتی طور پر بادشاہ بن گیا تھا۔  <EOS>   <EOP>  ”کیوں میری نیند خراب کر رہے ہو، جنگل کے جانوروں کو تو اب اپنے بادشاہ کے آرام کا کوئی خیال ہی نہیں رہا ہے۔  <EOS>   <EOP>  “ شیر نے ناگواری سے کہا۔  <EOS>   <EOP>  ”بادشاہ سلامت! پہلے تو جنگل کے سبھی جانور خوب مزے سے دن چڑھے تک سوتے تھے۔  <EOS> اب روز جنگل میں ایک شور سا مچ جاتا ہے۔  <EOS> چڑیا اور بطخ ایک دوسرے کو اس شور کا ذمے دار قرار دے رہے ہیں، کوئی بھی اپنی غلطی ماننے کو تیار نہیں ہے۔  <EOS> یہ مسئلہ حل کرنے میں ناکام ہو گئے ہیں، اب آپ ہی اپنی بصیرت سے اس مسئلے کو حل کر سکتے ہیں۔  <EOS> “ بھالو میاں نے شیر کے سامنے جنگل کے تمام جانوروں کی ترجمانی کی۔  <EOS>   <EOP>  اس کی سمجھ میں کچھ نہیں آ رہا تھا کہ اس مسئلے کا حل کیسے نکالا جائے۔  <EOS> اچانک اس کی نظر لومڑی پر پڑی تو اس کی آنکھیں خوشی سے چمک اُٹھیں۔  <EOS> بوڑھی لومڑی نئے بادشاہ کی نظروں سے بچنے کے لئے پہلے ہی ایک درخت کی اوٹ میں کھڑی تھی۔  <EOS> اسے ہر وقت شیر کی جانب سے کسی نئی بے وقوفی کا خدشہ ہی لگا رہتا تھا۔  <EOS> شیر نے لومڑی کو مخاطب کرتے ہوئے کہا:”آپ اس جنگل میں سب سے عمر رسیدہ اور ذہین ہیں۔  <EOS>   <EOP>  میرے والد جب کسی مشکل میں ہوتے تو آپ سے ہی مدد لیا کرتے تھے۔  <EOS> اس مسئلے کا حل بھی آپ کو ہی نکالنا ہے۔  <EOS> “ پھر اچانک سنجیدہ ہو گیا اور لومڑی کی طرف دیکھتے ہوئے کہنے لگا:”بی لومڑی ایک بات یاد رکھنا، تمہارے پاس صرف کل تک کا وقت ہے۔  <EOS> اگر کل صبح تک اس مسئلے کا حل نکالنے میں ناکام رہیں تو پھر اپنے بھیانک انجام کے لئے تیار رہنا۔  <EOS> میں نہیں چاہتا میرے جنگل کے جانوروں کی نیند ہر روز کوئی خراب کرتا پھرے۔  <EOS>   <EOP>  “  <EOP>  مجمع ”بادشاہ زندہ باد“ کے نعرے بلند کرنے لگا۔  <EOS> لومڑی گھاس پھونس کے بڑے میدان کے ساتھ گھنے درختوں اور سوکھی جھاڑیوں کے ایک جُھنڈ میں رہتی تھی۔  <EOS> وہ دیر تک سوچتی رہی کہ جنگل کے جانوروں کی نیند خراب کرنے کا ذمے دار کسے قرار دیا جائے، جھگڑے کی اصل وجہ تو چڑیا اور بطخ ہیں مگر بے وقوف بادشاہ کی وجہ سے سزا اسے بھگتنا پڑے گی۔  <EOS> اسے اپنی جان بچانا ہے تو کسی نہ کسی کو تو مجرم قرار دینا ہی پڑے گا، مگر مشکل یہ تھی کہ کس کو مجرم قرار دیا جائے۔  <EOS>   <EOP>  لومڑی کو اپنا بھیانک انجام قریب دکھائی دے رہا تھا، سوچتے سوچتے اسے شیر کی بے وقوفی پر رہ رہ کر غصہ بھی آ رہا تھا، مگر وہ اب کر بھی کیا سکتی تھی۔  <EOS> وہ انہی سوچوں میں گم تھی کہ ایک چوہا اچانک اس کے گھر میں گھس آیا۔  <EOS> اس نے رات کے اس پہر لومڑی کو جاگتے دیکھا تو حیران ہو کر بولا:”کیا ہوا بی لومڑی! ابھی تک جاگ رہی ہو۔  <EOS> “  <EOP>  ”کیا کروں بھائی چوہے! جنگل میں روز صبح سویرے شور و غل سے جانوروں کی نیندیں خراب ہو رہی ہیں۔  <EOS>   <EOP>  بادشاہ سلامت نے صبح تک اس کا ذمے دار تلاش کرنے کا حکم دیا ہے، اگر میں ایسا نہ کر سکی تو وہ میری جان لے لیں گے۔  <EOS> اب تم ہی بتاؤ، جھگڑا کسی اور کا ہے تو سزا مجھے کیوں ملے۔  <EOS> “ لومڑی کے لہجے میں اُداسی تھی۔  <EOS>   <EOP>  ”بی لومڑی! تم کسی بھی جانور کو مجرم قرار دے دو اور اپنی جان چھڑا لو، اس میں پریشانی کی بات کیا ہے۔  <EOS> “ چوہے نے مشورہ دیا۔  <EOS>   <EOP>  ”چوہے بھائی! بات اتنی سادہ نہیں ہے، کسی ایک جانور کو مجرم قرار دینے کے بعد ایک دن کے لئے تو میری جان بچ جائے گی، مگر اگلے روز جب پھر شور شرابہ ہو گا تو یہ بے وقوف بادشاہ مجھے زندہ نہیں چھوڑے گا۔  <EOS>   <EOP>  اصل پریشانی تو یہی ہے۔  <EOS> بڑے ٹھیک ہی کہتے تھے کہ بے وقوف بادشاہ کی سلطنت میں پیٹ بھر کر کھانے سے عقل مند بادشاہ کی سلطنت کی روکھی سوکھی بھلی ہے“ لومڑی کی بات سن کر چوہا بھی گہری سوچ میں ڈوب گیا۔  <EOS> پوری رات گزر گئی، مگر لومڑی کسی نتیجے پر نہ پہنچ سکی۔  <EOS>   <EOP>  دوسرے دن جنگل کے سارے جانور شیر کی کچھار کے سامنے جمع تھے۔  <EOS> شیر آج خلافِ معمول صبح سویرے اپنے تخت پر آ کر بیٹھ گیا تھا۔  <EOS>   <EOP>  سارے جانور ہی پُرجوش تھے کہ آج ان کا اصل مجرم سامنے آ جائے گا۔  <EOS> کل تک ایک دوسرے سے خوب لڑنے والی چڑیا اور بطخ بھی ساتھ ساتھ یوں کھڑی تھیں، جیسے ان کا کبھی کوئی جھگڑا ہوا ہی نہ ہو۔  <EOS> بھالو میاں بار بار سر کھجا رہے تھے۔  <EOS> البتہ بی لومڑی ایک طرف گم سم کھڑی تھیں۔  <EOS> شیر نے مجمع پر ایک نظر ڈالی اور لومڑی سے پوچھا:”کیوں بی لومڑی! اب بتاؤ، جنگل کے جانوروں کی نیند کا اصل مجرم کون ہے؟“ لومڑی ابھی تک کسی نتیجے پر نہیں پہنچ سکی تھی، اسے اپنی موت سامنے نظر آنے لگی تو اچانک اس کے ذہن میں ایک نیا خیال آیا، اس نے شیر سے کہا:”بادشاہ سلامت! آپ کے حکم پر میں پوری رات سوچتی رہی ہوں، یہ واقعی بہت مشکل مسئلہ تھا، مگر صبح ہوتے ہوتے میں نے اس مجرم کا پتا لگا ہی لیا ہے، جو پورے جنگل کے جانوروں کی نیندوں کا دشمن ہے۔  <EOS>   <EOP>  “  <EOP>  ”بی لومڑی جلدی بتاؤ، ہم اس مجرم کو سزا دینے کے لئے بے چین ہیں۔  <EOS> “ شیر اس طرح بے قرار ہو ر ہا تھا، جیسے کسی جانور کو سزا دینا، اس کے لئے کوئی کھیل تماشا ہو۔  <EOS>   <EOP>  ”بادشاہ سلامت میرا خیال ہے آپ اس مجرم کو سزا نہیں دے سکیں گے۔  <EOS> “ لومڑی کی اس بات پر شیر کو اچانک غصہ آ گیا، وہ سمجھتا تھا، جنگل کا بادشاہ ہونے کی وجہ سے وہ ہر کام کر سکتا ہے۔  <EOS>   <EOP>  ”کون ہے وہ مجرم، تم صرف مجھے اس کا نام بتاؤ، ورنہ اپنے انجام کے لئے تیار ہو جاؤ۔  <EOS>   <EOP>  “  <EOP>  شیر دھاڑنے لگا تو لومڑی مسکرا دی:”بادشاہ سلامت! جنگل کے جانوروں کا اصل مجرم تو سورج ہے۔  <EOS> صبح سویرے جب سورج کی کرنیں پڑتی ہیں تو برگد کے اونچے درخت پر چڑیا کے بچوں سمیت تمام ہی پرندے نیند سے بیدار ہو جاتے ہیں۔  <EOS> اسی درخت کے نیچے بطخ کے بچے بھی سورج طلوع ہوتے ہی اُٹھ جاتے ہیں۔  <EOS> پرندے دانے ڈنکے کے لئے اپنے گھونسلوں سے نکل کھڑے ہوتے ہیں۔  <EOS>   <EOP>  سورج کی روشنی اور پرندوں کے شور شرابے سے جنگل کے جانور بیدار ہونے لگتے ہیں۔  <EOS> گرمیوں کے موسم میں دھوپ کی شدت میں دیر تک سونا مشکل ہو جاتا ہے۔  <EOS> اس لئے اکثر جانور سورج طلوع ہوتے ہی اُٹھ جاتے ہیں۔  <EOS> “ لومڑی نے اصل بات بتائی تو زرافہ اچانک بول پڑا:”بی لومڑی درست کہتی ہیں، یہ سب کیا دھرا اسی سورج کا ہے۔  <EOS> “  <EOP>  بوڑھا کالا چیتا، نوجوان شیر کی بے وقوفیوں پر اکثر نالاں رہتا، وہ اس کے مرحوم باپ کا گہرا دوست تھا، شیر اپنے مرحوم والد کی دوستی کی وجہ سے اسے ”چچا جان“ کہتا اور بہت عزت کیا کرتا تھا۔  <EOS>   <EOP>  اس نے شیر سے کہا:”بادشاہ سلامت! جب تک آپ کے والد زندہ رہے، صبح سویرے بیدار ہونا ان کا معمول تھا، جنگل کے سب جانور بھی ان کی دیکھا دیکھی جلدی اٹھ جاتے تھے۔  <EOS> آپ دیر تک سوتے ہیں، اسی لئے جانور بھی دیر تک سونے کے عادی ہو گئے ہیں۔  <EOS> مشہور ہے، جیسا بادشاہ ہو گا، ویسی ہی رعایا ہو گی۔  <EOS> صبح بیدار ہونا بُری عادت نہیں، بلکہ ایک نعمت ہے۔  <EOS> “  <EOP>  شیر پہلے تو کچھ دیر سوچتا رہا کہ سورج کو کیسے سزا دی جائے، پھر کہا:”بی لومڑی اور چیتا چچا جان دونوں درست کہتے ہیں۔  <EOS>   <EOP>  صبح جلدی اُٹھنا اچھی عادت ہے، اب جنگل میں جو جانور دیر تک سوتا رہے گا، اسے سزا دی جائے گی۔  <EOS> “ شیر نے فیصلہ سنایا تو سارے جانور خوشی میں زور زور سے ”بادشاہ زندہ باد“ کے نعرے بلند کرنے لگے۔  <EOS> اس دوران لومڑی چپکے سے دُم دبا کر وہاں سے بھاگ نکلی۔  <EOS>   <EOP>  <EOT>
عبدالرحمن ایک غریب آدمی کے پاس ایک چالاک اور جادوئی مرغی تھی۔  <EOS> ایک دن اس مرغی کو سڑک پر ایک بٹوا ملا۔  <EOS> ایک امیر آدمی نے یہ دیکھا اور اپنے نوکر کو حکم دیا کہ وہ مرغی سے بٹوا چھین لے۔  <EOS>  مرغی غصے سے بولی:”میرا بٹوا واپس دو!۔  <EOS> وہ کڑکڑاتے ہوئے امیر آدمی کے ڈرائیور کے ساتھ ساتھ دوڑتی رہی۔  <EOS>  “ امیر آدمی نے اپنے ڈرائیور سے کہا:”اس پریشان کن مرغی کو سڑک کے کنارے پرانے کنویں میں پھینک دو“۔  <EOS>  ڈرائیور نے گاڑی روکی، مرغی کو پکڑا اور اسے کنویں میں پھینک دیا۔  <EOS> مرغی نے کنویں کا سارا پانی پی لیا، باہر نکلی، گاڑی کے پیچھے دوڑی اور بولی:”میرا بٹوا واپس کرو!“ امیر آدمی نے گاڑی روکی، نیچے اترا، مرغی کو پکڑا، اور دوبارہ گاڑی میں بیٹھ گیا۔  <EOS>  (جاری ہے)  <EOP>  جب وہ گھر پہنچا تو مرغی کو چولہے میں بند کر دیا اور اوپر ایک بڑا پتھر رکھ دیا تاکہ وہ باہر نہ نکل سکے۔  <EOS> مرغی نے سارا پیا ہوا پانی باہر نکالا، جس سے آگ بجھ گئی، پھر وہ چولہے سے اڑی، کھڑکی کے کنارے پر جا اتری اور بولی:”میرا بٹوا واپس کرو!“  <EOP>  امیر آدمی نے نوکر سے کہا:”اس مرغی کو یارکس (جانوروں) کے ساتھ رکھ دو تاکہ وہ اسے مار دیں“۔  <EOS> مرغی نے وہ سب یارکس کھا لیے اور پہاڑ جتنی بڑی ہو گئی۔  <EOS>   <EOP>  اس نے اپنے پَر پھیلا کر سورج کی روشنی کو آدمی کے گھر آنے سے روک دیا۔  <EOS>   <EOP>  امیر آدمی نے غصے میں مرغی کو سونے کے سکوں کے باکس میں بند کر دیا۔  <EOS> اس نے سوچا، اگر مرغی نے سارے سکے کھا لیے تو وہ مر جائے گی۔  <EOS>   <EOP>  مرغی نے سارے سکے کھا لیے مگر وہ مری نہیں بلکہ وہ باکس سے چھلانگ لگا کر باہر نکلی اور بولی:”میرا بٹوا واپس کرو!“۔  <EOS> امیر آدمی سمجھ گیا کہ وہ مرغی کو شکست نہیں دے سکتا، اس نے مرغی کو بٹوا واپس دے دیا۔  <EOS>   <EOP>  مرغی خوشی سے چلی گئی۔  <EOS>   <EOP>  جب وہ غریب آدمی کے گھر پہنچی تو چلائی:”مالک! فوراً زمین پر قالین بچھا دو!“۔  <EOS> غریب آدمی نے ایسا ہی کیا۔  <EOS> مرغی نے اپنے پَر پھڑپھڑائے اور مالک کے صحن کو مویشیوں اور سونے کے سکوں سے بھر دیا۔  <EOS> غریب آدمی نے سونے کے سکے اور مویشی غریب لوگوں میں بانٹ دیئے۔  <EOS> اس نے اپنا ایک خوبصورت گھر بنایا اور لمبے عرصے تک خوشحالی اور سکون سے زندگی گزاری۔  <EOS>   <EOP>  <EOT>
بشریٰ ناز ”عمر․․․․․عمر․․․․اُٹھو بیٹا!“ امی نے عمر کو جگانے کی کوشش کی۔  <EOS>  عمر نے کہا:”امی! ابھی تو اسکول جانے میں دیر ہے۔  <EOS> “ امی نے کہا:”بیٹا! نماز کے لئے نہیں جانا؟ چلو اُٹھو شاباش۔  <EOS> “ عمر بولا:”بہت ٹھنڈ ہے امی! اچھا اُٹھتا ہوں۔  <EOS> “ کہہ کر پھر سونے لگا۔  <EOS>  کچھ دیر میں بابا اسے نماز کا کہنے آئے اور بولے:”عمر! میں مسجد جا رہا ہوں، جلدی چلو نماز کے لئے۔  <EOS>  “ عمر کو نیند میں دیکھ کر وہ نماز کے لئے چلے گئے۔  <EOS> عمر ساری نمازیں پڑھتا تھا، مگر فجر میں اُٹھنے میں اسے مشکل ہوتی تھی۔  <EOS> دو دن ایسا ہی ہوا تو اس کے والدین کوئی ترکیب سوچنے لگے۔  <EOS> عمر جب اسکول سے واپس آیا تو دیکھا کہ امی لیٹی ہیں۔  <EOS> اس نے کہا:”امی! کھانا دے دیں بھوک لگی ہے۔  <EOS>  (جاری ہے)  <EOP>  “  <EOP>  ”بیٹا! آج بہت سردی ہے، اس لئے میں نے کچھ نہیں بنایا۔  <EOS> “  <EOP>  عمر یونیفارم تبدیل کر کے باورچی خانے میں گیا اور جو کچھ ملا، اس نے پیٹ بھر لیا۔  <EOS>   <EOP>  شام کو اس کے بابا گھر آتے ہیں۔  <EOS>   <EOP>  عمر نے کہا:”بابا! آپ میرے لئے آج چیز نہیں لائے کچھ؟“  <EOP>  ”بیٹا! آج بہت ٹھنڈ تھی، اس لئے میں نہیں لا سکا۔  <EOS> “ اگلے روز بھی یہی ہوا۔  <EOS>   <EOP>  اس نے والدین سے کہا:”ٹھنڈ تو روز ہی ہوتی ہے بابا آپ چیز لے آتے تو اچھا تھا۔  <EOS> “  <EOP>  ”امی! آپ نے بھی کھانا نہیں بنایا سردی کی شکایت کر کے۔  <EOS> “ یہ کہہ کر عمر ناراض ہو کر بیٹھ گیا۔  <EOS>   <EOP>  عمر کے والدین نے مسکرا کر ایک دوسرے کو دیکھا، پھر امی نے کہا:”عمر بیٹا! یہی تو ہم آپ کو سمجھا رہے تھے کہ سردی یا گرمی یا موسم کی سختی کی وجہ سے نماز تھوڑی چھوڑتے ہیں، وہ تو فرض ہے ہر مسلمان ہر۔  <EOS>   <EOP>  “  <EOP>  ہم نے اپنے فرائض سے غفلت کی تو تمہیں کتنا بُرا لگا، سوچو اللہ پاک جب روز آپ کو نافرمانی کرتے دیکھتے ہوں گے کہ تم نماز کے لئے سردی کا بہانہ کرتے ہو۔  <EOS> “  <EOP>  اب عمر کو احساس ہو رہا تھا، وہ بہت شرمندہ تھا۔  <EOS> اس نے اپنے والدین سے وعدہ کیا کہ اب سے کبھی نماز نہیں چھوڑے گا، اگلے روز سے عمر روز باقاعدہ اپنے بابا کے ساتھ نمازِ فجر پڑھنے جانے لگا۔  <EOS>   <EOP>  <EOT>
صابر علی یاسر، عادل، فہد اور عمر چار دوست تھے۔  <EOS> چاروں دوستوں کو مہم جوئی کا بہت شوق تھا۔  <EOS> ایک روز فہد نے خبر سنی کہ آبادی کے پیچھے بہت دور ایک پُراسرار وادی ہے۔  <EOS> کوئی وہاں جاتا ہے تو واپس نہیں آتا۔  <EOS> اس نے یہ خبر تمام دوستوں کو بتائی تو سب دوستوں نے ارادہ کیا کہ رات کو گھر والوں سے چھپ کر وہاں جائیں گے۔  <EOS>  رات کو چاروں دوست نقشہ ساتھ لے کر چپکے سے نکل پڑے۔  <EOS> وہ ایک نہایت پتھریلے علاقے سے گزرے۔  <EOS> جب وہ وہاں پہنچے تو رات بہت ہو رہی تھی اور انھیں بہت بھوک لگ رہی تھی۔  <EOS>  (جاری ہے)  <EOP>  انھوں نے جھیل کے کنارے اپنا خیمہ لگایا اور کھانا پکانے کے لئے آگ جلانی شروع کر دی۔  <EOS>   <EOP>  چاروں دوست خوش تھے کہ ایک کتا آیا اور فہد کو چاٹنے لگا۔  <EOS> سب حیران تھے کہ اتنے پتھریلے علاقے میں ایک کتا کہاں سے آیا۔  <EOS>   <EOP>  سب نے اس کتے کو پیار کیا، مگر اس کتے کی آنکھیں اچانک لال ہو گئیں اور وہ بڑا ہوتا گیا۔  <EOS> وہ ایک کالے ہیولے میں بدل گیا اور بھاری سی آواز میں بولا:”چلے جاؤ یہاں سے۔  <EOS> “  <EOP>  سب دوست بہت ڈر چکے تھے وہ سب کچھ چھوڑ کر بھاگنے لگے۔  <EOS> جب صبح گاؤں پہنچے تو لوگوں کو یہ بات بتائی۔  <EOS> لوگوں نے ان کا بہت مذاق بنایا، مگر وہ یہ جان گئے تھے کہ جسے وہ ایک کہانی سمجھ رہے تھے، وہ ایک حقیقت تھی۔  <EOS>   <EOP>  <EOT>
تابندہ فضل غنی ایک جنگل میں سب جانور ہنسی خوشی اتفاق سے رہتے تھے۔  <EOS> اچانک جنگل سے جانور غائب ہونے لگے۔  <EOS> پھر معلوم ہوا کہ جنگل میں کچھ شکاری آتے ہیں جو جانوروں کو مار رہے ہیں۔  <EOS> سب جانور ڈرے ہوئے تھے۔  <EOS> کوئی اپنے گھر سے نہیں نکل رہا تھا۔  <EOS> ایک چھوٹے سے ہرن کے بچے ٹونی نے سب جانوروں کو جمع کیا اور ایک چٹان پر کھڑا ہو گیا اور کہنے لگا:”ہم سب کب تک یوں چھپ کر بیٹھیں گے ایک ایک کر کے وہ شکاری سب کو مار ڈالیں گے اور یہ جنگل ہمیشہ کے لئے مٹ جائے گا۔  <EOS>  یہ جنگل ہمیشہ سے امن و سکون کا گہوارہ رہا ہے۔  <EOS> ہم سب کو متحد ہو کر ان شکاریوں کا سامنا کرنا چاہیے اور انھیں یہ دکھانا چاہیے کہ جب بھی کسی نے اتحاد و اتفاق سے جنگ لڑی ہے، ہمیشہ جیتی ہے۔  <EOS>  (جاری ہے)  <EOP>  “  <EOP>  ٹونی ہرن کی باتوں نے سب میں جوش بھر دیا اور سب شکاریوں کو مزہ چکھانے کی تیاری کرنے لگے۔  <EOS> پھر ایک دن ٹونی ہرن گھاس کھا رہا تھا کہ ایک شکاری آ گیا۔  <EOS> شکاری نے تیر چلایا ٹونی ہرن پہلے سے تیار تھا۔  <EOS>   <EOP>  فوراً بھاگا شکاری بھی اس کے پیچھے بھاگا۔  <EOS> اس نے کئی تیر چلائے، مگر ٹونی بچ گیا۔  <EOS> شکاری گھنے جنگل میں اکیلا تھا اور پھر سب جانوروں نے شکاری کی خوب درگت بنائی۔  <EOS> ایک ایک کر کے سب شکاریوں کا یہی انجام ہوا۔  <EOS> جنگل میں پھر سے سب خوش حال زندگی گزارنے لگے اور سب نے ہرن کے بچے کا شکریہ ادا کیا کہ اس نے سب کو صحیح راہ دکھائی۔  <EOS> مشورہ اگر کسی کا بھی ہو، اس پر غور ضرور کرنا چاہیے اور اتحاد کا دامن کبھی نہیں چھوڑنا چاہیے۔  <EOS>   <EOP>  <EOT>
آفرین فاطمہ گڈو ایک نیک بچہ تھا، جو پڑھائی میں بھی اول آتا تھا۔  <EOS> پھلوں میں اسے آم بہت پسند ہے۔  <EOS> گڈو کے گھر والے اس سے بہت خوش تھے۔  <EOS> گڈو سب کی آنکھ کا تارا ہے۔  <EOS> گڈو کے کچھ دوست بہت شریر تھے۔  <EOS> ایک دن اس کے دوست اس کے گھر آئے اور کہا کہ گڈو ہم نے تمہارے لئے آم کھانے کا پروگرام بنایا ہے۔  <EOS>  گڈو ان کی باتوں میں آ گیا۔  <EOS> وہ اپنی امی سے اجازت لے کر دوستوں کے ساتھ چل پڑا۔  <EOS> اچانک اس کو اپنی دادی جان کی نصیحت یاد آئی کہ بُرے کام سے ہمیشہ دور رہنا۔  <EOS>  (جاری ہے)  <EOP>  گڈو کے دوست گڈو کو آم کے باغ میں لے گئے اور خوب شرارتیں کیں، اتنے میں اچانک بارش ہو گئی۔  <EOS> گڈو کے سارے دوست درخت پر چڑھ گئے، لیکن گڈو درخت پر چڑھ نہ سکا۔  <EOS> اتنے میں باغ کا چوکیدار آ گیا اور کہنے لگا:”گڈو! تم یہاں پر کیا کر رہے ہو؟ تم تو ایک نیک بچے ہو۔  <EOS>   <EOP>  “  <EOP>  ”جی لالہ! یہ میرے دوست اچھے نہیں ہیں۔  <EOS> “  <EOP>  لالہ نے کہا:”پھر ان سے دوستی نہ رکھو۔  <EOS> تم گھر جاؤ میں ان شرارتیوں کو دیکھتا ہوں۔  <EOS> “  <EOP>  گڈو بولا:”شکریہ لالہ۔  <EOS> “  <EOP>  گڈو بارش میں بھیگ گیا۔  <EOS> جب گھر آیا تو زکام ہو گیا۔  <EOS> گڈو کو احساس ہو گیا کہ میرے دوست ہمیشہ بُرا راستہ دکھاتے ہیں۔  <EOS> لہٰذا اس نے توبہ کی کہ آئندہ وہ اچھے لڑکوں سے دوستی رکھے گا۔  <EOS>   <EOP>  <EOT>
شہزاد احمد بچو! یہ بہت پرانے وقتوں کی بات ہے۔  <EOS> ایک راجہ تھا، جس کی سلطنت بہت وسیع تھی۔  <EOS> اس کی رانی کا نام چندا تھا وہ بہت خوبصورت اور عقلمند تھی۔  <EOS> راجہ اسے بہت چاہتا تھا۔  <EOS> ایک دفعہ رانی کی سالگرہ پر راجہ نے اسے تحفے میں بہت قیمتی ہار دیا۔  <EOS> سالگرہ کے کچھ دن بعد وہ ہار چوری ہو گیا، جس کا راجہ، رانی کو بہت دکھ ہوا۔  <EOS>  راجہ نے دربار میں اعلان کیا کہ جو آدمی اس ہار کو ڈھونڈ کر لائے گا، اس کو انعام سے نوازا جائے گا۔  <EOS> یہ خبر کو سنتے ہی لوگوں نے ان چوروں کو پکڑنے کی ٹھان لی اور وہ گروہوں میں بٹ کر ان کو پکڑنے کی تگ و دو کرنے لگے۔  <EOS> محل سے دور کچھ فاصلے پر ایک گاؤں تھا، جس میں ایک بڑھیا اور بوڑھا رہتے تھے۔  <EOS> ان کا ایک لڑکا تھا۔  <EOS> بوڑھا اور بڑھیا بہت کمزور ہو گئے تھے، اس لئے وہ کما نہیں سکتے تھے۔  <EOS>  (جاری ہے)  <EOP>  ان کا لڑکا قریب کے جنگل سے لکڑیاں کاٹ کر لاتا اُنہیں بیچ کر اپنے ماں باپ کا اور اپنا پیٹ پالتا۔  <EOS> ایک دن وہ لکڑیاں کاٹ رہا تھا کہ اس نے کچھ فاصلے پر چند لوگوں کی آوازیں سُنیں۔  <EOS> یہ وہی چور تھے، جنہوں نے رانی کا ہار چُرایا تھا۔  <EOS> وہ چھپ کر ان کی باتیں سننے لگا ایک چور بولا،”اس ہار کو یہاں دبا کر دوسری چوری کے لئے چلنا چاہیے۔  <EOS> “  <EOP>  ”نہیں، اس ہار کو اپنے ساتھ ہی رکھیں گے، اگر کسی کو پتہ چل گیا تو وہ اسے لے جائے گا۔  <EOS>   <EOP>  “ دوسرا چور بولا۔  <EOS>   <EOP>  تیسرے چور نے کہا،”نہیں، اس کو اس درخت کے نیچے دبا دیتے ہیں۔  <EOS> یہاں سے کوئی نہیں لے جا سکتا۔  <EOS> “  <EOP>  پہلے دو چوروں کو یہ مشورہ پسند آیا، انہوں نے اس کو وہاں چھپانے کا فیصلہ کیا، تینوں نے مل کر درخت کے نیچے گڑھا کھودا، جب ہار کو اس میں دبانے لگے تو ایک نے کہا، ”دیکھو، یہاں پر کوئی دیکھ تو نہیں رہا۔  <EOS> “ دوسرے چور نے اِدھر اُدھر نظر دوڑا کر دیکھا اور کہا، ”کوئی نہیں ہے“ وہاں پر ایک طوطا بیٹھا تھا، جو یہ سب کچھ دیکھ رہا تھا۔  <EOS>   <EOP>  ایک چور نے طوطے کو بھی ختم کرنے کی نیت سے اس پر تیر چلایا لیکن تیر اس کے جسم کے بجائے پَروں پر لگا۔  <EOS> جس سے کچھ پَر جھڑ گئے۔  <EOS> طوطا فوری اُڑا لیکن اُس ہی لڑکے کے پاس جا گرا، جو اُن کی باتیں سن رہا تھا لڑکا طوطا اپنے ساتھ لے کر گھر چلا گیا، تاکہ اس کی مرہم پٹی کر سکے۔  <EOS>   <EOP>  اس اثنا میں چور، دوسری واردات چوری کرنے چلے گئے۔  <EOS> انہوں نے کئی چوریاں کیں اور تمام مال اس گڑھے میں لا کر ڈال دیا۔  <EOS>   <EOP>  طوطا چند دن بعد ٹھیک ہو گیا، اُس کے نئے پَر بھی نکل آئے۔  <EOS> وہ لڑکے سے مانوس ہو گیا تھا۔  <EOS> ایک دن راجہ کا آدمی لڑکے کے گاؤں میں آیا، وہ چیخ چیخ کر کہہ رہا تھا کہ، ”بھائیو! آپ کو یہ تو پتہ ہو گا کہ ہمارے راجہ کی رانی کا ہار چور چُرا کر لے گئے ہیں۔  <EOS> راجہ نے اعلان کیا ہے کہ جو شخص بھی اسے تلاش کرے گا، اُس کو انعام دیا جائے گا۔  <EOS> “ لڑکا یہ سن کر فوری گھر آیا اور اپنے ماں باپ کو بتایا۔  <EOS>   <EOP>  طوطے نے لڑکے کی بات سن کر کہا، ”میرے آقا! میں اُس جگہ کو جانتا ہوں، جہاں وہ ہار دبا ہوا ہے۔  <EOS> دوسرے دن شام کو وہ لڑکا اور طوطا اس جگہ کُدال لے کر گئے۔  <EOS> لڑکے نے گڑھا کھودنا شروع کیا، کچھ دیر کے بعد انہوں نے اس گڑھے میں ایک گاگر دیکھی، جب اسے نکال کر دیکھا تو اس میں بہت سے ہیرے جواہرات کے ساتھ وہ ہار بھی تھا۔  <EOS> دوسرے دن صبح ہی وہ لڑکا اور طوطا راجہ کے محل کی طرف روانہ ہو گئے۔  <EOS>   <EOP>  پہلے تو سپاہیوں نے روکا، لیکن جب لڑکے نے ہار کا بتایا تو انہوں نے اندر جانے دیا۔  <EOS> “  <EOP>  راجہ نے آنے کا سبب پوچھا تو لڑکے نے کہا۔  <EOS> ”راجہ صاحب! آپ رانی صاحبہ کو بلائیں۔  <EOS> ہم ان کے لئے تحفہ لائے ہیں“۔  <EOS> جب رانی آئی تو اس نے اس کو کھویا ہوا ہار پیش کیا، ہار دیکھتے ہی رانی بہت خوش ہوئی، اس نے لڑکے کو شاباش دی اور انعام و اکرام سے نوازا۔  <EOS>   <EOP>  انعام دینے کے بعد راجہ نے پوچھا کہ ”تمہیں اس ہار کا کیسے پتہ چلا؟ لڑکے نے طوطے کا سارا قصّہ بیان کیا تو رانی نے طوطے کو بھی انعام میں سونے کی مالا دی، جو لڑکے نے طوطے کے گلے میں ڈال دی۔  <EOS>   <EOP>  لڑکا امیر بن گیا تھا۔  <EOS> اس کے ماں باپ کو جب معلوم ہوا کہ ان کے بیٹے کو انعام ملے ہیں تو وہ خوشی سے پُھولے نہ سمائے، کیونکہ اب اُن کی غربت کے دن ختم ہو گئے تھے۔  <EOS> “  <EOP>  بچو! ایمانداری، محنت اور محنت کا پھل ضرور ملتا ہے۔  <EOS> آپ بھی ایسا کریں گے تو یقینا پھل کھائیں گے۔  <EOS>   <EOP>  <EOT>
جدون ادیب میرا تعلق ایبٹ آباد کے ایک قدیم گاؤں سے ہے۔  <EOS> والد صاحب گھر کے قریب ایک مہمان خانہ بنوانا چاہتے تھے، کیونکہ پرانی روایات کے مطابق کسی مرد مہمان کو گھر میں ٹھہرانے کی اجازت نہیں۔  <EOS> اس کے لئے گاؤں میں حجرے ہوتے ہیں۔  <EOS> دو مزدور وہاں کام کرنے لگے۔  <EOS> ایک دن کھدائی کرتے ہوئے ایک مٹکا نظر آیا۔  <EOS>  مزدوروں نے والد صاحب کو بلایا۔  <EOS> اتفاق سے ہم سب بہن بھائی کراچی میں تھے۔  <EOS> البتہ ایک بھائی کے بیوی بچے وہاں تھے، جو سب جمع ہو گئے۔  <EOS> مزدوروں نے مٹکا باہر نکالا۔  <EOS> اس مٹکے کے اوپر ایک سانپ بیٹھا ہوا تھا، جسے مزدور نے پکڑ کر مار دیا اور والد صاحب کو اطلاع دیتے ہوئے بولا:”چچا! اس مٹکے میں سونا ہے۔  <EOS> “ میرے والد صاحب نے آ کر مٹکے کا معائنہ کیا اور پوچھا:”تم کیسے کہہ سکتے ہو کہ اس میں سونا ہے۔  <EOS>  (جاری ہے)  <EOP>  “  <EOP>  مزدور نے یقینی انداز میں کہا:”چچا! سانپ اکثر سونے پر بیٹھتا ہے۔  <EOS> “  <EOP>  ”یہ کوئی ضروری تو نہیں۔  <EOS> “ میرے والد صاحب نے گڑھے کا مشاہدہ کرتے ہوئے کہا اور مزدور کو حکم دیا کہ مٹکے کو وہیں رہنے دے اور دیوار پاٹ دے۔  <EOS> دونوں مزدور بہت مایوس ہوئے، مگر ظاہر ہے وہ اصرار نہیں کر سکتے تھے۔  <EOS> پھر بھی وہ ہماری بھابی کے پاس گئے۔  <EOS> انھیں بتایا وہ دوڑی دوڑی چلی آئیں۔  <EOS>   <EOP>  امی کو بھی یہ بات پتا چل گئی۔  <EOS> وہ بھی آ گئیں اور سب والد صاحب سے اصرار کرنے لگے کہ مٹکے کو نکالا یا کم از کم توڑ کر دیکھا جائے، مگر والد صاحب نے سختی سے منع کردیا اور اپنی نگرانی میں سیمنٹ کے بلاک لگوا کر دیوار چنوا دی۔  <EOS> جب یہ اطلاع کراچی پہنچی تو ہم تڑپ کر رہ گئے۔  <EOS> والد صاحب اور والدہ سردیوں میں حسبِ معمول کراچی آئے تو ہم نے ان کی بہت خدمت کی اور اس مٹکے کو نکالنے پر اصرار کیا، مگر والد صاحب نے سختی سے منع کر دیا۔  <EOS>   <EOP>  پھر کسی کی ہمت نہ ہوئی، مگر میں بے چین رہا اور ایک دن والد صاحب کی خدمت میں حاضر ہو کر ان کو اپنا جھوٹا خواب سنایا:”اس مٹکے سے بڑی مقدار میں سونا نکلا ہے۔  <EOS> یہ خواب غیبی اشارہ ہے۔  <EOS> “  <EOP>  میں نے اپنے لہجے میں روحانیت پیدا کرنے کی کوشش کی:”اب حجت ختم ہو گئی ہے۔  <EOS> اجازت دیں تو ایک دو بلاک نکال کر مٹکے کا راز فاش کر دوں! اگر ایسا نہ کیا تو․․․․“  <EOP>  میں اپنا جملہ پورا نہ کر سکا والد صاحب مسکرائے اور بولے:”اصل خزانہ علم اور محنت ہے۔  <EOS>   <EOP>  ان فضول چکروں میں مت پڑو، کیونکہ بعض اوقات ایسے خزانے تباہی لاتے ہیں۔  <EOS> “  <EOP>  مگر میں باز نہ آیا اور ایک ایک کر کے سب بہن بھائیوں سے ملا کہ وہ میرا ساتھ دیں، مگر کوئی بھی والد کے حکم کے خلاف جانے پر آمادہ نہ ہوا۔  <EOS> تب میں نے بغاوت کا سوچا، قصہ مختصر جب سردیاں تھیں اور گاؤں میں کوئی نہ تھا تو میں نے دیوار کو احتیاط سے کاٹا۔  <EOS> جب مٹکے کو توڑا تو وہ واقعی سونے اور جواہرات سے بھرا ہوا تھا۔  <EOS>   <EOP>  تب میں نے دیوار کو مزید بڑا کیا اور پورا مٹکا نکال لیا۔  <EOS> احتیاطاً اس کے گرد بھی کھدائی کی، مگر اور کچھ نہ ملا۔  <EOS> میں نے سارا خزانہ ایک بیگ میں بھر لیا اور اس سارے واقعے کی ویڈیو فلم بھی بنا لی، تاکہ کوئی بہن بھائی مجھ پر شک نہ کریں۔  <EOS> پھر میں کسی کو بتائے بغیر کراچی کی ایک بس میں سوار ہو کر خیریت سے کراچی پہنچ گیا۔  <EOS>   <EOP>  پھر میں نے ایک چھوٹی سی دعوت کا اہتمام کیا۔  <EOS>   <EOP>  صحن میں جب سب دعوت سے لطف اندوز ہو رہے تھے تو میں نے اندر کمرے میں سونے سے بھرا بیگ والد صاحب کے قدموں میں رکھ دیا۔  <EOS> میرا خیال تھا، وہ حیران اور خوش ہوں گے، مگر ان کا ردِ عمل بالکل مختلف تھا اور میرے بتائے بغیر وہ سمجھ گئے کہ میں نے یہ خزانہ کہاں سے حاصل کیا ہے۔  <EOS> وہ ایک دم دکھی نظر آنے لگے اور بولے:”اگر تم واقعی سعادت مند اولاد ہوتے تو اس خزانے سے زیادہ اپنے باپ کی بات کو اہمیت دیتے۔  <EOS> تم نے میرے حکم کی سراسر نافرمانی کی ہے۔  <EOS> شاید میری تربیت میں کوئی کمی رہ گئی تھی۔  <EOS> “ وہ الفاظ تھے کہ تیز دھار وار، جو تکلیف ان الفاظ سے ہوئی، اس کا درد آج تک محسوس کرتا ہوں۔  <EOS> میں سراسر خسارے میں رہا۔  <EOS> میرے بہن بھائی نافرمانی سے بچ گئے، سعادت مند کہلائے اور خزانے سے حصہ بھی پا لیا۔  <EOS>   <EOP>  <EOT>
فرح علوی ”ابا جان! مجھے پیسے کمانے کے لئے بیرون ملک جانا ہے۔  <EOS> “ صارم اپنے ابو تابش صاحب سے مسلسل بحث کر رہا تھا۔  <EOS>  ”برخوردار! بیرونِ ملک جا کر بھی تو محنت ہی کرنی پڑے گی نا، وہاں کوئی بڑی پوسٹ تمہارے لئے تھالی میں تو رکھ کر نہیں بیٹھا۔  <EOS> پاکستان سے کوئی ہنر سیکھ کر جاؤ گے تب ہی بیرونِ ملک میں کوئی کام کر سکو گے۔  <EOS>  “ اسی وقت اس کے دوست عمیر اور فہد وہاں آ گئے۔  <EOS>  ساری بات سن کر فہد نے کہا:”انکل! آپ ہماری بات مان لیں نا۔  <EOS> آخر ہم تین دوست ہیں مل کر کچھ نا کچھ کر ہی لیں گے۔  <EOS> “ ”تم تینوں محنت سے جی چراتے ہو۔  <EOS> سارا سارا دن اِدھر اُدھر مارے مارے پھرتے ہو۔  <EOS> کبھی بھی کسی کام کو ہاتھ تک نہیں لگایا اور وہاں بھی تم لوگ کسی ہنر کی بنیاد پر ہی جا سکو گے نا۔  <EOS>  (جاری ہے)  <EOP>  آخر تم لوگ اس بات کو سمجھتے کیوں نہیں ہو۔  <EOS>   <EOP>  “ صارم کے ابو نے اپنی بات نہایت اطمینان اور مضبوط لہجے میں کہی۔  <EOS> ان کی باتوں کے جواب میں تینوں کچھ نہ بولے۔  <EOS> صارم کے ابو نے اپنی انجینئر کی تعلیم مکمل کرتے ہی نوکری کی تلاش شروع کر دی، لیکن بے سود۔  <EOS> تھک ہار کر انھوں نے اپنی دکان کھول لی، جس میں وہ موٹر سائیکلوں کی مرمت کا کام کرنے لگے۔  <EOS> دیکھتے ہی دیکھتے ان کے کام میں ایسا نکھار پیدا ہوا کہ نوجوان ان کے پاس آ کر کام سیکھنے لگے۔  <EOS>   <EOP>  کام میں وسعت آنے لگی برابر کی کئی دکانیں بھی لے لیں۔  <EOS> تابش صاحب اپنی محنت پر مطمئن اور بہت پُرسکون تھے۔  <EOS> وہ اپنے سارے کام بہت نیک نیتی اور تندہی سے کرتے اور نوجوانوں کو اس بات کی تلقین کرتے رہتے کہ جتنی تعلیم ضروری ہے، اتنا ہی ہنرمند ہونا بھی ضروری ہے۔  <EOS> تعلیم ہمیں جہالت سے نکالتی ہے، جبکہ ہنر ہمیں بھوکا نہیں مرنے دیتا۔  <EOS>   <EOP>  ایک دن تابش صاحب نے تینوں سے کہا:”تم لوگ میری ایک بات مان لو پھر میں تم لوگوں کے بیرونِ ملک جانے کا انتظام کرتا ہوں۔  <EOS>  “ ”کیا بات ہے ابا جان! جلدی بتائیں۔  <EOS> ہم آپ کی ہر بات ماننے کو تیار ہیں۔  <EOS> “ صارم جلدی سے اُٹھا اور ان کے قدموں میں آ کر بیٹھ گیا۔  <EOS>  تابش صاحب نے ان تینوں کی طرف باری باری دیکھا اور کہا:”تم لوگ میرے ساتھ کام کرو اور میرا ہنر سیکھ لو، میں تمھیں تمہارے کام کی اُجرت بھی دوں گا۔  <EOS> “ ابا جان کی بات سن کر صارم نے فہد اور عمیر کی طرف دیکھا۔  <EOS>  تابش صاحب پھر بولے:”اب تم لوگ گھر جا کر خوب سوچ سمجھ لو۔  <EOS> “ تابش صاحب کی بات سن کر تینوں گھر آ گئے۔  <EOS> بہت سوچ سمجھ کر تینوں دوستوں نے فیصلہ کر لیا کہ وہ ضرور کام سیکھیں گے۔  <EOS> اگلے دن ہی وہ تابش صاحب کے ورکشاپ پہنچ گئے۔  <EOS> انھوں نے بڑی خوش دلی سے ان کو خوش آمدید کہا اور انھیں آتے ہی کام پر لگا دیا۔  <EOS> ان تینوں نے بہت تندہی سے کام کرنا شروع کیا تو چند دنوں میں ہی کام میں ماہر ہو گئے۔  <EOS>   <EOP>  صارم نے تو باقاعدہ پوری موٹر سائیکل بنانا سیکھ لی تھی۔  <EOS> اب اسے انجینئرنگ میں دلچسپی محسوس ہونے لگی تو وہ اور دل لگا کر کام کرنے لگا۔  <EOS> وہ اپنے کام کرنے کی ویڈیوز سوشل میڈیا پر اپ لوڈ کرنے لگا۔  <EOS> اس کے فالورز بڑھنے لگے تو صارم کو بہت حوصلہ ہوتا اپنے کام کی مہارت دیکھ کر۔  <EOS> یہ چند دنوں کی بات مہینوں تک جا پہنچی۔  <EOS> یہ تینوں دوست اپنے کام میں روز بہ روز ماہر ہوتے گئے۔  <EOS>   <EOP>  تابش صاحب نے اُجرت دینے کو کہا تھا، لیکن ڈیڑھ سال ہو چکے تھے، انھیں معمولی جیب خرچ کے سوا کچھ نہ دیا۔  <EOS> تینوں یہ سمجھ رہے تھے کہ وہ ہمارے بیرونِ ملک جانے کے اقدامات کر رہے ہوں گے، اس لئے تو انھیں اُجرت نہیں ملی اور شاید وہ ہمیں اُجرت اسی صورت میں دینا چاہتے ہیں۔  <EOS> صارم کو خیال آیا کہ جو اس نے موٹر سائیکل تیار کرنے کی ویڈیو بنائی ہے وہ اسے اپ لوڈ کر دینی چاہیے۔  <EOS>   <EOP>  یہ سوچتے ہی اس نے ویڈیو اپ لوڈ کی اور سو گیا۔  <EOS> صبح تک رات کی اپ لوڈ کی ہوئی ویڈیو کے بے شمار ویورز ہو چکے ہیں۔  <EOS> ایک کمنٹ امریکا کی مشہور کمپنی کے منیجر ڈیوڈ کی طرف سے تھا، جس نے لکھا تھا:”آپ جیسے ہنر مند نوجوانوں کی ہماری کمپنی کو ضرورت ہے۔  <EOS> اگر آپ ہماری کمپنی میں کام کرنا چاہیں تو آپ کے تمام تر اخراجات ہم اُٹھانے کو تیار ہیں۔  <EOS> “ ساتھ ہی رابطہ نمبر بھی لکھا تھا۔  <EOS>   <EOP>  ”ابا جان! یہ دیکھیں۔  <EOS> “ صارم نے کہا اور موبائل ان کے سامنے کر دیا۔  <EOS> اس پیشکش پر تابش صاحب بھی خوش ہوئے بغیر نہ رہ سکے۔  <EOS> ورکشاپ پہنچ کر تابش صاحب نے تینوں کو محنت اور توجہ سے کام کرتے دیکھا۔  <EOS> پھر تینوں کو اپنی گاڑی میں بٹھایا اور روانہ ہو گئے۔  <EOS> وہ تینوں حیران تھے کہ آخر وہ انھیں کہاں لے جا رہے ہیں۔  <EOS> گاڑی تین بڑی بڑی دکانوں کے سامنے آ کر رک گئی۔  <EOS>   <EOP>  چاروں گاڑی سے اُترے۔  <EOS> تابش صاحب نے آگے بڑھ کر تین بھاری لفافے اور تین چابیاں ان کی طرف بڑھاتے ہوئے کہا:”یہ چابیاں ان دکانوں کی اور یہ لفافے، ان میں تمہاری پورے ایک سال کی تنخواہ ہے۔  <EOS> مجھے امید ہے کہ آئندہ بھی تم لوگ محنت کو اپنا شعار بنا کر خوب تندہی سے کام کرو گے۔  <EOS> “ ان کی فراست تینوں کی سمجھ میں آ گئی تو انھوں نے رشک بھری نگاہوں سے ان کی طرف دیکھا۔  <EOS>   <EOP>  انھوں نے تابش صاحب کا شکریہ ادا کیا۔  <EOS>   <EOP>  ”بیٹا! میری ایک بات یاد رکھنا کہ کسی بھی معاشرے کے لئے ہنرمند نوجوان ایک بہت بڑا اور قیمتی سرمایہ ہوتے ہیں۔  <EOS> صارم تمہاری ویڈیوز دیکھ کر دوسرے ممالک کتنا متاثر ہو کر تمھیں وہاں بلا رہے ہیں تو سوچو کہ اس ملک کو تمہاری کتنی ضرورت ہو گی۔  <EOS> “ تابش صاحب کی بات سن کر تینوں نے آپس میں دیکھا اور یہ عہد کیا کہ وہ اپنے ملک کی بقا کے لئے ناصرف خود، بلکہ دوسروں کو بھی ہنر سکھائیں گے، تاکہ ہمارے ملک سے بھوک کا خاتمہ ہو اور نوجوان آسانی سے ہنر حاصل کر سکیں۔  <EOS>   <EOP>  <EOT>
محمد فاروق دانش ”بیٹا! مجھے گھر سے نہ نکالو، میں اولڈ ہاؤس نہیں جانا چاہتا۔  <EOS> “ بوڑھے شخص نے بیٹے سے التجا کی۔  <EOS> التجا کو سننے والے نے ان کی بات کو قابلِ توجہ نہ سمجھا۔  <EOS>  ”مجھے ایک نگراں کے طور پر ہی یہاں رہنے دو، میں تم سب کے چھوٹے موٹے کام کر دیا کروں گا۔  <EOS> “ اس کے لہجے میں عاجزی تھی:”بس سر چھپانے کی جگہ․․․․․“ سامنے والا شاید کسی طور ان کے ساتھ ہمدردی کرنے کے لئے تیار نہ تھا۔  <EOS>  ”بیٹا راحیل! میں اسکوٹر پر باہر جا رہا ہوں، کیا تم میرے ساتھ چلو گے۔  <EOS> “ نعیم صاحب نے آواز لگائی۔  <EOS>  ”جی ابو! میں چلوں گا۔  <EOS> “ دوسرے کمرے سے آواز آئی۔  <EOS> کچھ ہی لمحوں میں راحیل وہاں پر موجود تھا۔  <EOS> ابا کی آواز سن کر بھلا سہیل اور بینا کیسے چپ رہتے، وہ بھی فوراً دوڑے آئے۔  <EOS>  (جاری ہے)  <EOP>  ”ارے بھئی! یہ کیا؟“ انھوں نے جھینپنے کی اداکاری کرتے ہوئے کہا:”میری گاڑی کی حالت ایسی نہیں کہ میں تم سب کو سوار کرا سکوں۔  <EOS>   <EOP>  “  <EOP>  ”نہیں، ہم بھی جائیں گے۔  <EOS> “ وہ دونوں چلائے:”ورنہ راحیل بھی نہیں جائے گا۔  <EOS> “ انھوں نے اتراتے ہوئے کہا۔  <EOS>   <EOP>  ”اچھا․․․․ تو پھر میں اکیلا ہی چلا جاتا ہوں۔  <EOS> “  <EOP>  انھوں نے شوخی سے جانے کی اداکاری کی تو تینوں نے منہ بسور لیے۔  <EOS>   <EOP>  ”ارے بھئی! میں تو مذاق کر رہا تھا، چلو، سب چلتے ہیں۔  <EOS> “  <EOP>  یہ کہہ کر نعیم صاحب نے بینا کو گود میں لیا اور ان دونوں کا ہاتھ پکڑ کر گھر سے باہر نکل گئے۔  <EOS>   <EOP>  کمرے میں سناٹا چھایا ہوا تھا۔  <EOS> دیوار پر لٹکی پرانی تصویر خاموشی سے وقت کی گواہی دے رہی تھی۔  <EOS> اس تصویر میں ایک مسکراتا ہوا شخص مرکز میں تھا جس کے بازؤوں میں اس کے ننھے بچے خوشی سے چمٹے ہوئے تھے۔  <EOS> بچوں کے چہروں پر بے فکری اور باپ کے لمس کی گرم جوشی جھلک رہی تھی۔  <EOS> اب برسوں بعد، وہی تصویر ایک خاموش فریاد بن چکی تھی، یہ قدر سے بے قدری کی طرف جانے والے لمحات تھے۔  <EOS>   <EOP>  علی اور سارا، دونوں تصویر کے سامنے کھڑے تھے۔  <EOS> علی نے نظر اُٹھا کر تصویر کو غور سے دیکھا، جیسے ماضی کو کسی احساس کے تناظر میں جھانکنے کی کوشش کر رہا ہو۔  <EOS>   <EOP>  ”دیکھو سارا! دادا جی کتنے خوش تھے بابا اور چاچو کے ساتھ۔  <EOS> “ علی کی آواز میں ایک عجیب سی اُداسی شامل تھی۔  <EOS>   <EOP>  ”ہاں اور پھوپھو بھی۔  <EOS> “ سارا نے تصویر کو غور سے دیکھا، ہلکی سی مسکراہٹ اُس کے چہرے پر بکھر گئی:”پتا ہے، دادا کہا کرتے ہیں کہ انھوں نے میرے بابا کو کندھوں پر بٹھا کر بہت گھمایا پھرایا تھا، اور چلنا بھی سکھایا تھا۔  <EOS>   <EOP>  یہ تصویر محض ایک یادگار نہیں تھی، بلکہ ان کے دلوں میں چھپی ہوئی ایک کائنات تھی۔  <EOS> ایک ایسی دنیا جس میں دادا کی نرم آواز، ان کے باتیں کرنے کا انداز اور محبت بھرے ہاتھوں کا لمس سب کچھ اب ایک خواب بن چکا تھا۔  <EOS> چند برس پہلے، اس گھر میں ہر فرد مطمئن زندگی گزار رہا تھا، مگر وقت نے رنگ بدلا اور خوشیوں کی جگہ بے حسی نے لے لی۔  <EOS> بوڑھا باپ، جس نے اپنی پوری زندگی بچوں کی عمدہ پرورش کی تگ و دو میں گزار دی تھی، اب اس گھر میں اجنبی بن چکا تھا۔  <EOS>   <EOP>  ”آج اس گھر پر ان کے بچوں کا حکم چلتا ہے، وہی ہوتا ہے جو بہو بیٹا چاہتے ہیں۔  <EOS> “ وہ سوچوں میں مگن تھے۔  <EOS> آج وہ بے بس ہو چکے تھے۔  <EOS> بڑھتی عمر اور کچھ بیماریوں نے ان کو جسمانی اور اعصابی طور پر کمزور اور نفسیاتی مریض بنا دیا تھا۔  <EOS> وہ تمام دن گھر کے کسی نہ کسی کام میں مصروف رہنے لگے تھے۔  <EOS>   <EOP>  ”ابو! ہمارے بچے بڑے ہو رہے ہیں، اس لئے گھر چھوٹا پڑ رہا ہے۔  <EOS>   <EOP>  “ راحیل نے والد سے کہا۔  <EOS>   <EOP>  ”تو پھر․․․․․“  <EOP>  ”شہر میں ایک عمدہ اولڈ ہاؤس بنا ہے، وہاں آپ جیسے بزرگوں کے لئے بڑی سہولیات ہیں․․․․․“ سہیل جانے کیا کیا تعریفیں کرتا رہا۔  <EOS> ان کی آنکھوں کے گرد اندھیرا چھانے لگا۔  <EOS> انھوں نے کبھی سوچا بھی نہ تھا کہ جس گھر کو انھوں نے اتنی محنت سے تعمیر کیا تھا، آج اس کے دروازے انھی پر بند ہونے جا رہے تھے۔  <EOS>   <EOP>  ”وہاں کا خرچہ ہم اُٹھا لیں گے۔  <EOS> “ دوسرے بیٹے نے اپنی جھینپ مٹائی۔  <EOS>   <EOP>  ”دونوں بیٹے مل کر مجھے گھر سے نکالنا چاہ رہے ہیں۔  <EOS> “ انھوں نے اپنے دوست سے کہا۔  <EOS>   <EOP>  ”آخر کیوں؟ تمہارے بیٹوں کو کیا ہو گیا ہے؟“ دوست نے سوال کیا۔  <EOS>   <EOP>  ”ہاں بھائی برکت! میرے بچے ہی․․․․․․اب میرے نہیں رہے۔  <EOS> “ اس کی آنکھوں میں نمی جھلکنے لگی۔  <EOS>   <EOP>  ”تم ایک بار پھر ان کو سمجھاؤ، مذہب کا حوالہ دو۔  <EOS>   <EOP>  “  <EOP>  ٹھیک ہے، میں یہ کر کے دیکھتا ہوں۔  <EOS> “ انھوں نے آنسو پونچھتے ہوئے کہا اور گھر آ گئے۔  <EOS> گھر آ کر انھوں نے دلائل اور مذہبی حوالے دیے تو شاید راحیل کے دل میں رحم آ گیا۔  <EOS> دونوں بیٹوں نے مشورہ کیا اور اسٹور روم کی صفائی کر کے وہاں والد کا بستر ڈال دیا۔  <EOS> وہ باپ، جو کبھی بچوں کے لئے دنیا بھر کے خواب سجاتا تھا، اب اپنے گھر کے اسٹور کا حصہ بن چکا تھا۔  <EOS>   <EOP>  پوتا، پوتی علی اور سارا کا دل دادا کے پاس بیٹھ کر بہلتا تھا۔  <EOS> انھیں سکون ملتا، جیسے دادا کے لفظوں میں کوئی جادو ہو۔  <EOS> وہ اکثر ان کے پاس جا بیٹھتے تھے، دادا انھیں پرانی کہانیاں سناتے دلیری کی، محبت اور قربانی کی۔  <EOS> ان کے اس عمل پر وہ دونوں بہوئیں تو قطعی خوش نہ تھیں، ان کا بس چلتا تو انھیں کب کا چلتا کر دیتیں۔  <EOS>   <EOP>  علی دادا کے ہاتھ تھام کر کہتا:”دادا جی! آپ کے ہاتھ کتنے مضبوط ہیں۔  <EOS>   <EOP>  “  <EOP>  ادا مسکرا کر جواب دیتے:”یہ ہاتھ تمہارے بابا کو تھامنے کے لئے مضبوط تھے، لیکن میرا دل ہمیشہ نرم رہا ہے، بیٹا!“ انھوں نے پیار سے ان کے سر پر ہاتھ پھیرتے ہوئے کہا۔  <EOS> وقت گزر رہا تھا، اسٹور روم کی گھٹن میں ان کی حالت دگرگوں ہو رہی تھی، لیکن کوئی پوچھنے والا نہ تھا، پوتا پوتی ہی ان کی دل جوئی کرتے رہتے تھے۔  <EOS> ایک دن دوپہر کے وقت نعیم صاحب آرام کر رہے تھے کہ اچانک کسی کے چیخنے کی آواز سے وہ ہڑبڑا کر اُٹھ بیٹھے۔  <EOS>   <EOP>  کھڑکی میں انھوں نے ایک عجیب منظر دیکھا، تین افراد راحیل کے دونوں بچوں کو کھینچ کر اپنی کار کی طرف لے جانے کی کوشش کر رہے تھے، سارا زور سے چلائی تھی، اسی کی آواز سے وہ اُٹھ گئے تھے۔  <EOS> سخت گرمی کے دن تھے اور سڑک پر سناٹا، بچے شاید آئس کریم لینے نکل گئے تھے۔  <EOS>   <EOP>  ”اے․․․․․ٹھیرو!رکو۔  <EOS> “ انھوں نے کھڑکی سے آواز لگائی، لیکن وہ آواز کہاں جاتی، انھوں نے اُٹھ کر بیرونی دروازے کی طرف جانے میں دیر نہیں لگائی تھی۔  <EOS>   <EOP>  اچانک، جانے اُن میں کہاں سے طاقت آ گئی تھی۔  <EOS>   <EOP>  ”رکو! تم میرے بچوں کو اغوا کر کے نہیں لے جا سکتے۔  <EOS> “ انھوں نے ان میں سے ایک آدمی کو پکڑ کر کھینچا۔  <EOS>   <EOP>  ”ارے ہٹو بڑے میاں!“ اس نے انھیں زور سے دھکا دیا، وہ لڑکھڑائے، لیکن دوبارہ دوسرے پر حملہ آور ہوئے۔  <EOS> جب یہ صورتِ حال ہوئی تو بچے دونوں کے ہاتھوں سے نکل گئے۔  <EOS> ان کے تیسرے ڈرائیور ساتھی نے حالات بگڑتے دیکھے تو اندر سے گن لوڈ کرتا ہوا تیزی سے گاڑی سے باہر نکلا۔  <EOS>   <EOP>  ”بچو! گھر کی طرف دوڑو۔  <EOS> “ انھوں نے بچوں کو ہوشیار کر کے بھگایا، اس اثنا میں ڈرائیور نے فائر کر دیا۔  <EOS> دو گولیوں سے تو وہ بچ گئے۔  <EOS> تیسری گولی ان کی ٹانگ میں لگی، وہ کراہ کر گر پڑے۔  <EOS> اس نازک صورتِ حال میں پکڑے جانے کے ڈر سے وہ تینوں کار میں دبک کر فرار ہو گئے۔  <EOS> نعیم صاحب سڑک پر پڑے تھے، ان کی ٹانگ سے خون بہہ رہا تھا۔  <EOS> بچوں نے جب گھر پر جا کر بتایا تو انھیں ایمبولینس میں اسپتال پہنچایا گیا۔  <EOS>   <EOP>  ”دا دا! اگر آپ نہ آتے تو یہ لوگ ہمیں کہیں لے جاتے۔  <EOS> “ علی کہہ رہا تھا۔  <EOS>   <EOP>  ”آپ کو کچھ ہو جاتا تو․․․․․“ سارا نے کہا۔  <EOS>   <EOP>  وہ بلک بلک کر رو رہے تھے۔  <EOS> دادا نے دونوں بچوں کو اپنی بانہوں میں سمیٹ لیا۔  <EOS> انھیں ایسا لگا جیسے اپنے راحیل اور بینا کو گلے سے لگا لیا ہو۔  <EOS> راحیل اور سہیل ملنے کے لئے وارڈ میں داخل ہوئے تو دادا اور پوتوں کی گفتگو ان دونوں کے دل میں اُتر گئی۔  <EOS>   <EOP>  ان کے اندر ہل چل مچ گئی۔  <EOS> ایسا لگا جیسے احساس پر جمی برسوں کی دھول صاف ہو رہی ہو۔  <EOS> وہ دونوں شرمندہ شرمندہ سے اپنے ابو کے پاس آئے، جھکے اور ان کے کانوں میں دھیمی آواز میں کہا:”ابا! ہمیں معاف کر دیں، ہم نے آپ کے ساتھ اچھا سلوک نہیں کیا۔  <EOS> آپ کو وہ کچھ نہیں دیا، جو آپ ہی کا تھا، جس کے آپ حق دار تھے۔  <EOS> “  <EOP>  بوڑھے باپ نے آنکھیں کھولیں۔  <EOS> ان کے ہونٹوں پر ہلکی سی مسکراہٹ پھیل گئی، جیسے وہ برسوں سے صرف یہی جملے سننے کے انتظار میں تھے۔  <EOS>   <EOP>  ”میرے بچو! محبت کبھی بوجھ نہیں ہوتی، بس وقت پر پہنچاننے کی ضرورت ہوتی ہے۔  <EOS> “ اُن کی ٹانگ سے آپریشن کے ذریعے گولی نکال دی گئی تھی۔  <EOS> کچھ دن کے علاج کے بعد، اسپتال سے گھر آ گئے۔  <EOS>  اب وہ گھر کے مالک کی حیثیت سے لائے گئے تھے۔  <EOS> انھوں نے ثابت کیا تھا کہ رشتے اصل محبت کی پہچان ہوتے ہیں، اپنے پرائے کا فرق محض وقت پڑنے پر ہی آشکار ہوتا ہے۔  <EOS> راحیل نے کمرے کی تصویر بدل کر ایک نئی تصویر آویزاں کی۔  <EOS> اس میں دادا اپنے، بیٹوں، بہوؤں اور پوتا، پوتی کے ساتھ بیٹھے مسکرا رہے تھے۔  <EOS> اس بار تصویر احساس، محبت اور سچائی کی کہانی نمایاں تھی۔  <EOS>   <EOP>  <EOT>
فرح علوی کاشف غریب والدین کی اکلوتی اولاد تھا، پھر بھی اس کے والدین نے اسے شہزادوں کی طرح پالا تھا، اس لئے اس کا مزاج بھی شہزادوں والا تھا۔  <EOS> کالج میں لڑکے اسے امیر گھرانے کا فرد سمجھتے تھے۔  <EOS> وہ اپنے رکھ رکھاؤ سے لگتا بھی ایسا ہی تھا۔  <EOS> اس کے والد عظمت صاحب اپنا خون پسینا بہا کر بیٹے کی تعلیم و تربیت کر رہے تھے۔  <EOS>  آج وہ ناشتہ کیے بغیر صبح صبح ہی دکان پر چلے گئے تھے۔  <EOS> کاشف بھی کالج کے لئے تیار ہونے لگا۔  <EOS> اس کی والدہ نے کہا:”بیٹا! کالج جاتے ہوئے اپنے بابا کے لئے ناشتے کا ٹفن لیتے جانا، آج وہ ناشتہ کیے بغیر چلے گئے ہیں۔  <EOS> “ ”جی ٹھیک ہے امی جان!“ کاشف نے کہا اور ٹفن لے کر گھر سے روانہ ہو کر اپنے بابا کی دکان پر پہنچ گیا۔  <EOS>  (جاری ہے)  <EOP>  اس کے والد کپکپاتے ہاتھوں سے کھلونوں کو ایک ترتیب سے رکھ رہے تھے۔  <EOS>   <EOP>  اس کے والد کی پیشانی دھوپ کی تپش سے پسینے سے تر تھی۔  <EOS>   <EOP>  ”بابا جانی!“ کاشف نے آہستہ سے کہا۔  <EOS>   <EOP>  عظمت صاحب نے اپنے کپکپاتے ہاتھ روک کر چونکتے ہوئے بیٹے سے کہا:”ارے کاشف بیٹا! تم کالج کیوں نہیں گئے ابھی تک، تمھیں دیر ہو رہی ہے۔  <EOS> “ انھوں نے مسکراتے ہوئے کہا۔  <EOS> ان کے لہجے میں بیٹے کے لئے بے انتہا محبت تھی۔  <EOS> ایک لمحے کے لئے کاشف کو محسوس ہوا کہ کیا وہ باپ کی محنت، شفقت اور قربانیوں کا حق کبھی ادا نہیں کر سکے گا!  <EOP>  ”کیا بات ہے بیٹا! تمہاری طبیعت تو ٹھیک ہے نا؟“ باپ کے لہجے میں فکر مندی عیاں تھی۔  <EOS>   <EOP>  ”بابا جانی! میں بالکل ٹھیک ہوں۔  <EOS> آپ ناشتہ کریں۔  <EOS> ماں نے بتایا تھا کہ آپ صبح ناشتہ کیے بغیر یہاں آ گئے۔  <EOS> “ کاشف نے ناشتے کا ٹفن والد صاحب کی طرف بڑھایا۔  <EOS>   <EOP>  ”اچھا، ٹھیک ہے بیٹا! میں کر لوں گا ناشتہ۔  <EOS> اب تم کالج جاؤ، دیر نہ ہو جائے۔  <EOS> “ عظمت صاحب نے کہا اور ٹفن پکڑ کر اپنے جوتے ایک طرف اُتار کر ناشتہ کرنے لگے۔  <EOS> کاشف جانے کے لئے مڑا تو اس کی نظر والد کے جوتوں پر پڑی، جو ایڑیوں کی جگہ سے گھس چکے تھے اور ان جوتوں کی بہت ساری جگہوں پر مرمت کی گئی تھی۔  <EOS>   <EOP>  وہ چند لمحے ان جوتوں کی جانب دیکھتا رہا۔  <EOS> پھر اس نے باپ کے چہرے کی جانب دیکھا۔  <EOS> کاشف اپنے والد کی غربت کا بوجھ دل پر لیے بھاری قدموں سے کالج آ گیا۔  <EOS> آج کسی لیکچر میں اس کا دل نہ لگا۔  <EOS> وہ مسلسل یہی سوچ رہا تھا کہ میں اپنی سرگرمیوں میں گم ہو کر اپنے والدین کو فراموش کر چکا ہوں۔  <EOS> میں کاغذی ڈگریوں کی خاطر انسانیت کے وقار کو بھول چکا ہوں۔  <EOS>   <EOP>  میں پڑھائی چھوڑ کر کام میں بابا کا ہاتھ بٹاؤں گا۔  <EOS> اپنے دل میں عہد کر کے کاشف اُٹھا ہی تھا کہ دوسرے لمحے اسے خیال آیا، تعلیم چھوڑنے سے میرے والدین بہت دکھی ہوں گے۔  <EOS> کیوں نہ میں جز وقتی نوکری تلاش کر لوں۔  <EOS> واپسی پر اس کی نظر دکانوں کے دروازوں پر تھی کہ شاید کہیں کوئی اشتہار لگا ہو۔  <EOS> آخر اسے ایک اشتہار نظر آیا تو وہ دکان کے اندر چلا گیا۔  <EOS>   <EOP>  دکان دار نے اس کی قابلیت کو دیکھتے ہوئے معقول تنخواہ پر اسے رکھ لیا۔  <EOS> یہ کپڑے کی ایک بہت بڑی دکان تھی۔  <EOS> کام ملتے ہی کاشف مطمئن ہو گیا۔  <EOS> وہ خوشی خوشی گھر آیا۔  <EOS> ہاتھ منہ دھو کر چارپائی پر کھانا کھانے بیٹھ گیا۔  <EOS>   <EOP>  ”بیٹا! آج تمھیں آنے میں بہت دیر ہو گئی ہے۔  <EOS> میں پریشان تھی۔  <EOS> “ ماں نے کاشف کے سامنے کھانا رکھتے ہوئے متفکر لہجے میں کہا۔  <EOS>   <EOP>  ”جی ماں مجھے ایک بہت ضروری کام تھا۔  <EOS>   <EOP>  اس لئے تاخیر ہو گئی۔  <EOS> اب میں روزانہ دیر سے آیا کروں گا۔  <EOS> اس کی وجہ بعد میں بتاؤں گا۔  <EOS> خیر آپ چھوڑیں، میرے ساتھ کھانا کھائیں۔  <EOS> “ کھانا ختم کر کے کاشف کمرے میں آ کر اپنی الماری کے پاس آ کر کھڑا ہو گیا۔  <EOS> الماری میں اس کے سوٹ، کتابیں اور تھوڑا سا ضرورت کا سامان رکھا ہوا تھا۔  <EOS> اپنے مہنگے کپڑے اور کتابیں دیکھ کر سوچوں نے پھر اسے اپنے حصار میں لے لیا۔  <EOS>   <EOP>  والدین تو اتنے شفیق ہوتے ہیں کہ اولاد کے پیر میں کانٹا تک چبھا برداشت نہیں کرتے اور اولاد.....اولاد تو ان کے پھٹے ہوئے جوتوں سے بھی بے خبر ہوتی ہے۔  <EOS> میرے والدین بھی میرے لئے کیا کچھ نہیں کرتے۔  <EOS> میرے پسندیدہ کھانے، میرے پسندیدہ کپڑے، جوتے اور موبائل۔  <EOS> میری کوئی خواہش کبھی رد نہیں کی گئی، بلکہ زبان پر آنے سے پہلے پوری کر دی جاتی ہے۔  <EOS>   <EOP>  ابھی وہ سوچوں میں گم تھا کہ امی نے کمرے میں آ کر کہا:”بیٹا! کیا بات ہے تمہاری طبیعت ٹھیک نہیں لگ رہی۔  <EOS> “  <EOP>  ”پیاری ماں! میں ٹھیک ہوں۔  <EOS> “ کاشف نے خود کو مطمئن کرنے کی کوشش کرتے ہوئے کہا اور الماری کھولی۔  <EOS> اس میں سے مٹی کا گلا نکالا، جس میں اس نے پیسے جمع کیے ہوئے تھے۔  <EOS> گلا توڑ کر پیسے نکال کر جیب میں ڈال لیے اور ماں سے اجازت لے کر اپنے والد کے پاس آ گیا۔  <EOS>   <EOP>  وہ دکان بند کرنے والے تھے۔  <EOS>   <EOP>  ”بابا! مجھے نئے جوتے خریدنے ہیں۔  <EOS> “ کاشف کی بات سن کر عظمت صاحب کچھ پریشان ہوئے کہ ان کے پاس تو اتنے پیسے ہی نہیں ہیں اور آج اتنی سیل بھی نہیں ہوئی تھی، لیکن عظمت علی پھر بھی بیٹے کی محبت میں اُٹھ کر اس کے ساتھ بازار چل دیے۔  <EOS> کاشف نے جو جوتا پسند کیا وہ کافی مہنگا تھا۔  <EOS> کاشف کی ضد تھی کہ اسے یہی جوتا لینا ہے۔  <EOS>   <EOP>  عظمت صاحب جوتے کی قیمت ادا کرنے لگے تو کاشف نے مسکراتے ہوئے باپ کو جوتے کی قیمت ادا نہ کرنے دی اور اپنی جیب سے رقم ادا کر کے اپنے والد کے پیروں میں اپنے ہاتھوں سے جوتے پہنائے۔  <EOS> اپنے والد کے قدموں کو چھوتے ہوئے کاشف کے اندر ایک سکون سا دوڑ گیا۔  <EOS> اس نے ماں کے لئے شال خریدی اور مٹھائی، پھل اور گوشت لے کر گھر آ گیا۔  <EOS> کاشف کے لبوں پر اطمینان بھری مسکراہٹ دیکھ کر اس کے والدین بھی خوش تھے۔  <EOS>   <EOP>  آج رات اس کی والدہ نے بہت مزے دار کھانا بنایا۔  <EOS> کھانا ختم ہوتے ہی کاشف کمرے میں گیا اور تھوڑی دیر بعد باہر آیا۔  <EOS> والدین نے اس کی طرف سوالیہ انداز سے دیکھا۔  <EOS>   <EOP>  ”بابا جانی! امی جان! یہ میری پیشگی تنخواہ ہے اور کچھ پیسے میرے پاس جمع تھے۔  <EOS> مجھے کپڑے کی ایک دکان میں اچھی تنخواہ پر کام مل گیا ہے۔  <EOS> کالج کے بعد اب میں وہیں جایا کروں گا۔  <EOS> اب بابا! اتنی محنت مشقت والا کام نہیں کریں گے، بلکہ اپنا پسندیدہ کام یعنی مطالعہ کیا کریں گے۔  <EOS> “ کا شف کی بات سن کر دونوں مسکرا دیئے۔  <EOS> بیٹے کی فرمانبرداری والدین کے لئے اس قدر مسرت کا باعث بنی کہ دونوں نے آگے بڑھ کر بیٹے کو گلے لگا لیا۔  <EOS>   <EOP>  <EOT>
شاہ زیب کہوٹہ کے نواحی گاؤں میں ایک آٹھ سالہ بچہ فہد رہتا تھا۔  <EOS> اُس کا باپ تھا، اور ماں بیماری کے باعث بستر پر تھی۔  <EOS> گھر کی مالی حالت بہت خراب تھی، فہد کے تعلیمی اخراجات نہیں اُٹھا سکتے تھے اس کے باوجود وہ اسکول جانے کا شوقین تھا۔  <EOS> ہر صبح وہ پرانے جوتے، مٹی سے اٹے کپڑوں اور خالی بستے کے ساتھ اسکول جاتا، اور سب سے آگے بیٹھ کر توجہ سے سبق سنتا۔  <EOS>  ایک دن ماسٹر صاحب نے پوچھا:”فہد، تمہارے پاس نہ کاپی ہے، نہ کتاب، تم کیسے پڑھتے ہو؟“ فہد نے مسکرا کر جواب دیا:”ماسٹر جی، میں لفظ دل میں لکھتا ہوں اور رات کو امی کو سنا کر پکا یاد کر لیتا ہوں“ یہ سن کر ماسٹر صاحب کی آنکھیں بھر آئیں۔  <EOS> اسکول کے دوسرے بچے ہاف ٹائم میں کھیلنے چلے جاتے، لیکن فہد وہیں بیٹھ کر دیوار پر لفظ لکھتا رہتا اور تین چھوٹے بچوں کو آواز لگا کر پڑھاتا۔  <EOS>  (جاری ہے)  <EOP>  ایک استاد نے اسے ایسا کرتے دیکھا تو پوچھا کہ:”وہ یہ کیوں کر رہا ہے“۔  <EOS>   <EOP>  فہد نے معصوم لہجے میں کہا:”میری امی کہتی ہیں جو بانٹتا ہے، وہی بڑا بنتا ہے۔  <EOS> میں علم بانٹ رہا ہوں۔  <EOS> “یہ بات آہستہ آہستہ پورے گاؤں میں پھیل گئی۔  <EOS> گاؤں کا ایک شخص جو بیرونِ ملک چلا گیا تھا جب واپس آیا تو اُس نے یہ بات سنی تو اُس نے اسکول میں ایک ”فہد لرننگ کارنر“ بنوایا، جہاں اب ہر وہ بچہ آتا ہے جس کے پاس کتاب یا کاپی نہیں۔  <EOS>   <EOP>  آج فہد خود بھی پڑھ رہا ہے اور دوسروں کو بھی پڑھا رہا ہے۔  <EOS> سب اسے ”ننھا استاد“ کہتے ہیں۔  <EOS> بچو! آپ اپنے اطراف میں دیکھیں بہت سے ایسے بچے ہوں گے جو پڑھنا تو چاہتے ہوں گے لیکن اپنے حالات کی وجہ سے پڑھ نہیں سکے۔  <EOS> اگر ایک بچہ فارغ اوقات میں کسی ایک بچے کو پڑھا دے تو ہمارے ملک میں خواندہ افراد کی تعداد میں اضافہ ہو سکتا ہے۔  <EOS>   <EOP>  <EOT>
زینب شہزاد یوسف صاحب کی شاہی جیولرز شہر کی سب سے مہنگی دکانوں میں شمار ہوتی۔  <EOS> وہ قیمتی ہیرے، سونے اور چاندی کا کاروبار کرتے تھے، لیکن ان کا مقصد زیادہ سے زیادہ نفع کمانا تھا۔  <EOS> ایک دن ایک سادہ لباس میں ایک بوڑھا آدمی دکان پر آیا۔  <EOS> اس نے جیب سے ایک پرانی، مگر خوبصورت انگوٹھی نکالی اور کہا:”بھائی! میں یہ انگوٹھی بیچنا چاہتا ہوں، مگر اس کی قیمت ایمان داری سے نکالنا۔  <EOS>  “ یوسف نے انگوٹھی کو ہاتھ میں لیا۔  <EOS>  (جاری ہے)  <EOP>  سرسری نظر ڈالی اور بولا:”یہ بہت پرانی ہے، زیادہ قیمت نہیں ملے گی، بس چار ہزار روپے دے سکتا ہوں۔  <EOS> “  <EOP>  بوڑھا شخص مسکرا کر بولا:”اس انگوٹھی میں قیمتی ہیرا جڑا ہوا ہے اور تم نے اس قدر کم قیمت لگائی ہے۔  <EOS> “  <EOP>  بوڑھے کی بات سن کر یوسف حیران رہ گیا۔  <EOS> بوڑھے نے ایک نظر دکان پر ڈالی اور کہا:”یاد رکھو، جو چیزیں تمہیں نفع دیتی ہیں، وہی چیزیں غلط نیت سے نقصان بھی دے سکتی ہیں۔  <EOS> “ بوڑھا شخص چلا گیا اور یوسف سوچ میں پڑ گیا۔  <EOS> اس دن کے بعد سے اس نے سچائی اور ایمان داری کو اپنے کاروبار کا اُصول بنا لیا۔  <EOS> کچھ دنوں بعد ہی لوگ شاہی جیولرز کو صرف قیمتی زیورات سے ہی نہیں، بلکہ ایمان داری کے لئے بھی جاننے لگے۔  <EOS>   <EOP>  <EOT>
عائشہ اصغر گرمی کے دن تھے۔  <EOS> بچے ضد کر کے دادا جان کے ساتھ جھیل کے پاس وقت گزارنے آ گئے تھے۔  <EOS> دادا جان چادر بچھا کر درخت کے نیچے قدرے سائے اور پُرسکون والے گوشے میں بیٹھ گئے۔  <EOS> دادا جان کے قریب ہی ایک ٹوکری رکھی تھی جس میں کھانے پینے کی چیزیں تھیں۔  <EOS> قریب ہی بچے اُچھلتے کودتے شور مچا رہے تھے۔  <EOS>  دادا جان کچھ دیر انھیں یونہی دیکھتے رہے، پھر اخبار نکال کر نیم دراز ہو گئے۔  <EOS> اچانک ایک تھپڑ کی آواز اور پھر مریم کی اُبھرتی سسکیوں پر چونک کے سیدھے ہوئے۔  <EOS> اخبار ایک طرف رکھتے ہوئے وہ ان کی جانب متوجہ ہوئے۔  <EOS>  ”تم بہت بدتمیز ہو گئی ہو مریم!“ دس سالہ احمد خود سے دو سالہ چھوٹی بہن پر چیخ رہا تھا۔  <EOS>  ”بھیا! یہ میں نے نہیں پھینکی۔  <EOS>  (جاری ہے)  <EOP>  “ مریم گالوں پر ہاتھ رکھے، روتے ہوئے صفائیاں پیش کرنے لگی۔  <EOS>   <EOP>  ”جھوٹ نہیں بولو، تم نے ہی سحر کی گیند جھیل میں پھینکی ہے۔  <EOS> “ احمد نے غصے سے کہا۔  <EOS>   <EOP>  ”میں نے نہیں پھینکی بھیا!“ وہ زور و شور سے رونے لگی۔  <EOS>   <EOP>  دادا جان نے یہ منظر دیکھتے ہوئے آواز لگائی:”احمد، مریم، سحر، علی، مدثر یہاں آ جاؤ سب۔  <EOS> “ دادا جان کی آواز پر سب کھیل چھوڑ کر فوراً ان کے پاس آ گئے۔  <EOS>   <EOP>  ”جی دادا جان!“  <EOP>  ”یہاں بیٹھو بچو!“ دادا جان نے چادر پر بیٹھنے کا اشارہ کیا تو سب بیٹھ گئے۔  <EOS>   <EOP>  دادا جان نے ہاتھ بڑھاتے مریم کو اپنے پاس بٹھایا اور پھر نرمی سے اس کے سرخ گالوں سے آنسوؤں کو صاف کیا۔  <EOS>   <EOP>  ”بچو! آج میں تمھیں ایک بات بتاتا ہوں۔  <EOS> تم ہمیشہ اسے اپنی زندگی میں یاد رکھنا۔  <EOS> بہنیں پھول ہوتی ہیں، انھیں رلایا نہیں کرتے۔  <EOS> بہنوں سے سخت انداز میں بات نہیں کرتے۔  <EOS> کسی کی بھی باتوں میں آ کر ان سے اپنا رشتہ نہیں توڑتے۔  <EOS> بھائی اور بہن کے رشتے کو اتنا مضبوط ہونا چاہیے کوئی کچھ بھی کہہ دے، تم ہمیشہ ایک چٹان کی طرح اپنی بہن کے آگے ڈھال بنے رہنا۔  <EOS>   <EOP>  بہنوں کا دل بہت نرم اور محبت بھرا ہوتا ہے۔  <EOS> ایک طویل عرصہ بہنوں کے ساتھ گزارتے ہیں، ان کی پوری زندگی آپ کے آگے کھلی کتاب کی مانند ہوتی ہے۔  <EOS> بھائیوں سے بہتر کون جانتا ہو گا بہنوں کی عمدہ فطرت کو؟“ دادا جان کی آنکھیں نم ہو گئی تھیں:”میں بھی نا سمجھی میں اپنی بہن سے سختی سے پیش آتا تھا، اب پشیمان ہوتا ہوں۔  <EOS> وہ میری بہت پیاری گڑیا ہے۔  <EOS> بہت فرمانبردار بھی ہے۔  <EOS>   <EOP>  میں اب بھی فون پر ہر بات میں اس سے مشورہ کرتا ہوں۔  <EOS> وہ بہت سمجھ دار ہے۔  <EOS> “  <EOP>  دادا نے پھر کہا:”احمد! گیند بہنوں سے زیادہ قیمتی نہیں۔  <EOS> اگر کوئی قیمتی ہے تو وہ آپ کی بہن ہے۔  <EOS> آپ پہلے نرمی سے پوچھتے تم نے سیدھا تھپڑ لگا دیا۔  <EOS> یہ بالکل بھی اچھی بات نہیں۔  <EOS> بہنوں پر ہاتھ نہیں اُٹھاتے۔  <EOS> تم اسے نرمی سے سمجھاتے کہ اس نے ایسا کیوں کیا؟ پھر اسے سمجھاتے۔  <EOS>   <EOP>  بہنیں وہ پھول ہوتی ہیں جن کا اگر خیال نہ رکھا جائے تو وہ مرجھا جاتی ہیں۔  <EOS> اپنے اپنے پھولوں کو مرجھانے نہیں دینا۔  <EOS> ان ہی کی وجہ سے گھروں میں بہار ہے۔  <EOS> “ دادا جان کی بات پر سب جذباتی سے ہو گئے۔  <EOS> احمد شرمندہ نظر آ رہا تھا۔  <EOS> اور سحر بھی۔  <EOS>   <EOP>  ”مریم! مجھے معاف کر دو، بس مجھے غصہ آ گیا تھا۔  <EOS> “ احمد مزید شرمندہ تھا۔  <EOS>   <EOP>  ”بہنوں سے بدلہ نہیں لیتے بچو!۔  <EOS> اگر ہمیں ان سے کوئی شکایت ہو تو بات کر کے مسئلے کو حل کر لینا چاہیے، لیکن کبھی انھیں نقصان نہیں پہنچانا چاہیے۔  <EOS> “ دادا نے نرم مسکراہٹ کے ساتھ کہتے ہوئے احمد کے سر پر ہاتھ رکھا۔  <EOS>   <EOP>  ”مریم! میں اب تم پر کبھی ہاتھ نہیں اُٹھاؤں گا، نہ تمھیں ڈانٹوں گا۔  <EOS> “ احمد بہن سے محبت بھرے لہجے میں گویا ہوا۔  <EOS> دادا جان یہ منظر دیکھ کر پُرسکون ہو گئے۔  <EOS>   <EOP>  <EOT>
علیشہ خان صارم جنگل کے قریب اپنی ماں کے ساتھ گاؤں میں رہتا تھا۔  <EOS> ایک دفعہ اس کی والدہ سخت بیمار پڑ گئیں، جسے گاؤں کا طبیب ٹھیک نہ کر سکا۔  <EOS> انھوں نے اسے بتایا کہ اس کا علاج شہر میں ہونا چاہیے۔  <EOS> اس کے پاس اتنے پیسے نہیں تھے۔  <EOS> وہ اپنے پریشان ذہن کے ساتھ کسی کی مدد لینے جا رہا تھا۔  <EOS>  راستہ جنگل سے گزر کر جاتا تھا۔  <EOS> اس نے کسی کے رونے کی آواز سنی۔  <EOS> اس نے برگد کے درخت کے سامنے ایک بونا پریشان کھڑا پایا۔  <EOS>  (جاری ہے)  <EOP>  اس کے پوچھنے پر بونے نے اسے بتایا کہ اس کی نزدیک کی عینک گم ہو گئی ہے۔  <EOS> صارم نے اس کی مدد کرنے کا فیصلہ کیا اور کچھ ہی دور اسے سونے کے فریم والی ایک عینک نظر آئی۔  <EOS> شیطان نے اسے اپنی ماں کے علاج کے لئے چوری کرنے کی ترغیب دی، لیکن اس کے ضمیر نے اسے اجازت نہیں دی اور اس نے عینک بونے کو واپس کر دی۔  <EOS> بونا بہت خوش ہوا۔  <EOS> اس نے صارم سے کہا کہ وہ جو چاہے اسے دے دے گا۔  <EOS> صارم نے اپنی ماں کی بیماری کا بتایا اور بونے نے اسے ایک جڑی بوٹی دی جس کے استعمال سے اس کی والدہ صحت یاب ہو گئیں۔  <EOS> صارم نے خدا کا شکر کیا، جس نے اس کی ماں کو صحت دی۔  <EOS>   <EOP>  <EOT>
روبینہ ناز علی اپنے والدین کا فرمانبردار تھا وہ چھٹی جماعت کا طالب علم تھا اور پڑھائی میں اچھا ہونے کی وجہ سے تمام ٹیچرز اسے پسند کرتی تھیں۔  <EOS> علی ایک نرم دل، سب کی مدد کرنے اور سب کا خیال رکھنے والا بچہ تھا وہ کسی کو بھی تکلیف میں نہیں دیکھ سکتا تھا۔  <EOS> علی کو رنگ برنگے پرندے بہت پسند تھے ایک دن اس نے اپنے بابا سے طوطے لینے کی فرمائش کی تو اس کے بابا اسے بازار لے گئے جہاں قسم قسم کے پرندے پنجروں میں قید تھے۔  <EOS>  علی نے ایک طوطا دیکھا جو بہت پیارا تھا اس نے خوبصورت سے پنجرے میں قید وہ طوطا اس کے مالک سے خرید لیا اور خوشی خوشی گھر لوٹا۔  <EOS> اپنے بابا کے کہنے پر اس نے طوطے کو کھانے کے لئے امرود اور چھوٹے سے کٹورے میں پانی دیا اور سونے کے لئے چلا گیا اسے خواب میں اپنا طوطا نظر آیا جو پنجرے کے ایک کونے میں بہت اداس بیٹھا تھا اچانک علی کی آنکھ کھل گئی کچھ دیر تک وہ نہ جانے کیا سوچتا رہا اور پھر اچانک اُٹھا اور جا کر طوطے کے پنجرے کا دروازہ کھول دیا۔  <EOS>  (جاری ہے)  <EOP>  طوطا آزاد فضاؤں میں پرواز کر گیا۔  <EOS> علی اسے یوں آزادی سے اُڑتا ہوا دیکھ کر بہت خوشی محسوس کر رہا تھا چند روز بعد علی نے پھر خواب میں اس طوطے کو دیکھا جو بہت خوش تھا اس نے جنگل میں ایک درخت پر اپنا گھر بنا لیا تھا جہاں اس جیسے بہت سے طوطے اور دوسرے پرندے بھی رہتے تھے یہ جان کر علی مطمئن ہو گیا۔  <EOS> بچوں! آزادی بہت بڑی نعمت ہے ہمیں جانوروں، پرندوں کو ناحق قید نہیں کرنا چاہئے اور ان کو کبھی تکلیف نہیں دینی چاہئے۔  <EOS>   <EOP>  <EOT>
کاشف حباب ایک قصاب کی دکان پر بہت کوے آتے تھے۔  <EOS> اور اپنی فطرت سے مجبور ہوتے ہوئے جھپٹ کر گوشت کا ٹکڑا اُڑا لے جاتے۔  <EOS> قصاب کوؤں کی اس حرکت سے سخت اکتا گیا تھا۔  <EOS> اور اس کا حل یہ سوچا کہ ایک کوا مار کر لٹکا دیا جائے تاکہ باقی کوے اس کی موت سے عبرت لیں کہ یہاں خطرہ ہے۔  <EOS> اور یہاں نہ آئیں۔  <EOS> قصاب نے اس سوچ پر عمل کیا اور مرا کوا لٹکا کر اطمینان سے کام کرنے لگا۔  <EOS>  تھوڑی دیر ہوئی کہ پوری فضا کوؤں کی کاں کاں سے گونجنے لگی۔  <EOS> اتنی تعداد میں کوے اور اس قدر شور کہ ہر شخص اس منظر کی طرف متوجہ ہو گیا۔  <EOS> ایک کوا قصاب پر جھپٹے تو دوسرا گوشت پر، ایک مرے ہوئے کوے پر تو دوسرا پھر قصاب پر۔  <EOS> کوؤں کی تعداد اور شور مزید بڑھ گیا۔  <EOS> قصاب اس ساری صورتحال میں سخت مضطرب ہوا۔  <EOS>  (جاری ہے)  <EOP>  اور مرے ہوئے کوے کی رسی کھولی اور دور پھینک دیا۔  <EOS>   <EOP>  کچھ کوے مرے ہوئے کوے کے پاس ٹھہرے باقی سب نے اپنی اپنی راہ لی۔  <EOS> اس کے بعد قصاب نے توبہ کر لی کہ آئندہ کوؤں کو نہیں مارنا۔  <EOS>   <EOP>  پیارے بچو! کوؤں کے اس احتجاج نے ہمیں ایک تو یہ سبق دیا کہ متحد ہونا سب سے بڑی طاقت ہوتی ہے۔  <EOS> ہمیں ہر مصیبت میں ایک دوسرے کے ساتھ مل جل کر رہنا چاہیے۔  <EOS> جس طرح ان کوؤں نے کیا کہ ایک غلط کام یا ظلم ہوا تو کوئی خاموش تماشائی نہ بنا۔  <EOS> بلکہ سب نے اپنی اپنی بساط کے مطابق اپنی آواز بلند کی۔  <EOS> کوئی فضا میں چیخا، کوئی زمیں پہ ٹکرایا تو کوئی قصاب یعنی ظالم پہ جھپٹا۔  <EOS> ہم بھی ظلم پہ اسی طرح غالب آ سکتے ہیں، اگر ذات پات، زبان، نسل اور مذہبی تفرقوں کو چھوڑ کر متحد ہو جائیں تو۔  <EOS>   <EOP>  <EOT>
ملک محمد احسن پرانے زمانے میں ناروے کے علاقے میں ایک بڑھیا رہتی تھی، جس کے پاس بہت سی بطخیں تھیں۔  <EOS> بطخوں کو چرانے اور دیکھ بھال کرنے کے لئے اسے کسی لڑکی کی تلاش تھی۔  <EOS> وہ گھر سے نکلی تو ایک بڑے بڑے روئیں والا ریچھ اسے راستے میں ملا، لیکن بڑھیا ڈری نہیں، کیونکہ وہ تو اسی علاقے کی تھی اور جانوروں سے آئے دن واسطہ پڑتا ہی رہتا تھا۔  <EOS>  بڑھیا نے ریچھ سے کہا:”سلام۔  <EOS> “ ریچھ نے جواب دیا:”سلام اماں جان! اتنے سویرے آج کہاں جا رہی ہو؟“ بڑھیا نے کہا:”آج میں اپنی بطخوں کے لئے ایک رکھوالن لڑکی ڈھونڈنے نکلی ہوں اور پہاڑ کی طرف جا رہی ہوں۔  <EOS> “ ریچھ نے کہا:”بھلا یہ کون سی ایسی بات ہے جس کے لئے تم اتنی پریشان ہو رہی ہو۔  <EOS>  (جاری ہے)  <EOP>  اگر تم چاہو تو یہ کام میں بھی کر سکتا ہوں۔  <EOS> بے کار ہی تو بیٹھا رہتا ہوں۔  <EOS>   <EOP>  اگر بیٹھے بیٹھے تمہارا کچھ کام مجھ سے نکل جائے تو بُرا کیا ہے؟ پڑوسیوں کو ایک دوسرے کی مدد تو کرنی ہی چاہیے۔  <EOS> “  <EOP>  بڑھیا بولی:”زمانے کو دیکھتے ہوئے تمہاری یہ تجویز بہت عمدہ ہے، مگر ہر آدمی کو ہر کام بچتا نہیں۔  <EOS> تمہاری آواز اتنی بھونڈی ہے کہ اسے سنتے ہی ساری بطخیں پریشان ہو جائیں گی۔  <EOS> مجھے ڈر ہے کہ تم انھیں اس طرح پکار نہیں سکتے۔  <EOS> جس طرح میں انھیں پکار سکتی ہوں۔  <EOS>   <EOP>  “  <EOP>  ریچھ نے کہا:”واہ اماں جان! میں چاہوں تو سب کچھ کر سکتا ہوں۔  <EOS> “  <EOP>  یہ کہہ کر اس نے اپنے گلے سے میٹھی آواز نکالنے کی کوشش کی اور بولا:”دیکھو میری آواز کتنی میٹھی ہے۔  <EOS> “ بڑھیا نے اپنے کانوں پر ہاتھ رکھ لئے اور بولی:”بیٹا! یہ تمہارا کام نہیں۔  <EOS> تمہاری بیٹھی آواز ایک بیل کو ڈرانے کے لئے ہی کافی ہے۔  <EOS> بطخ بے چاری کی بات تو دور رہی۔  <EOS> “ یہ کہہ کر وہ چل پڑی۔  <EOS>   <EOP>  تھوڑی دیر بعد ایک بھیڑیے سے اس کی ملاقات ہوئی۔  <EOS>   <EOP>  اس نے بھیڑیے سے کہا:”سلام! یہ بات اس نے اسی انداز سے کہی جیسے ریچھ سے کہی تھی۔  <EOS> “  <EOP>  بھیڑیا بولا:”سلام سلام، اماں جان! آج تم اتنے سویرے کہاں جا رہی ہو؟“  <EOP>  بڑھیا بولی:”میں اپنی بطخوں کے لئے ایک رکھوالن لڑکی ڈھونڈنے جا رہی ہوں۔  <EOS> “  <EOP>  بھیڑیے کے کان کھڑے ہو گئے۔  <EOS> وہ چوکنا ہو کر بولا:”تم کہاں کہاں ماری ماری پھرو گی؟ میں بطخوں کی رکھوالی کا کام بہت اچھی طرح کر لوں گا۔  <EOS>   <EOP>  تم ایک بار حکم تو دے دو۔  <EOS> پھر دیکھو کہ میں کیسا کام کرتا ہوں۔  <EOS> “  <EOP>  بڑھیا بولی:”مجھے یہ تو معلوم ہے کہ تم دوڑ اچھی لگا لیتے ہو اور کوئی بطخ بھاگ کر تمہارے سامنے سے جا نہیں سکتی، لیکن کیا تم اسی طرح سے بطخوں کو پکار سکتے ہو، جس طرح میں پکارتی ہوں۔  <EOS> “  <EOP>  بھیڑیے کی چیخ اتنی زور دار اور ڈراؤنی تھی کہ بڑھیا کے رونگٹے کھڑے ہو گئے۔  <EOS> وہ بولی:”کہیں تم نے اس طرح انھیں پکارا تو وہ سب کی سب نو دو گیارہ ہو جائیں گی۔  <EOS>   <EOP>  تم سے میرا کام نہیں چلے گا۔  <EOS> “ یہ کہہ کر وہ روانہ ہو گئی اور پہاڑی راستے پر چلنے لگی۔  <EOS> اتنے میں ایک لومڑی دکھائی پڑی۔  <EOS>   <EOP>  لومڑی نے کہا:”سلام اماں جان! تم آج سویرے سویرے کہاں جا رہی ہو؟ کیا میں تمہاری کچھ خدمت کر سکتی ہوں؟“  <EOP>  بڑھیا بولی:”بغیر کام کے کون بھلا اتنے سویرے نکل پڑتا ہے؟ میں تو گھنٹے دو گھنٹے گھر پر اور رہنا چاہتی تھی، لیکن اپنے بطخوں کے لئے رکھوالن لڑکی ڈھونڈنا اتنا ضروری ہو گیا ہے کہ مجھے نکلنا پڑا۔  <EOS>   <EOP>  بات یہ ہے کہ وہ اپنے گاؤں چلی گئی ہے۔  <EOS> “  <EOP>  لومڑی نے کہا:”واہ! اتنی سی بات کے لئے تم ماری ماری پھر رہی ہو؟ میں بطخوں کی رکھوالی کرنے میں بہت تجربے کار ہوں۔  <EOS> مجھے لے چلو اور بطخوں کی طرف سے بے فکر ہو کر اپنا کام کرو۔  <EOS> “  <EOP>  اب تک بڑھیا چلتے چلتے بہت پریشان ہو گئی تھی، اس لئے اس نے آؤ دیکھا نہ تاؤ، لومڑی کو اپنی بطخوں کی رکھوالی کا کام سونپنا منظور کر لیا۔  <EOS>   <EOP>  اس نے لومڑی سے نہ کوئی اور سوال کیا اور نہ یہ دیکھا کہ اس میں اس کام کے لئے کوئی لیاقت ہے بھی کہ نہیں۔  <EOS>   <EOP>  بڑھیا بولی:”اچھا چلو، میرے ساتھ میں دیکھوں گی کہ تم کیسا کام کرتی ہو۔  <EOS> اگر تم سے کام ٹھیک ٹھیک نہ ہو سکا تو یاد رکھنا کہ میں تمہیں اسی وقت نکال دوں گی۔  <EOS> “  <EOP>  لومڑی راضی ہو گئی اور بڑھیا کے ساتھ اس کے گھر پہنچی۔  <EOS> وہ پہلے دن رکھوالی کے لئے گئی تو اس نے چھے بطخوں کو کھا لیا۔  <EOS>   <EOP>  اگلے دن بھی اس نے ایسا ہی کیا۔  <EOS> بڑھیا بے چاری کو اس کا کچھ پتا نہیں لگا۔  <EOS> ایک تو اسے دکھائی کم دیتا تھا اور دوسرا اسے گنتی بھی اچھی طرح نہیں آتی تھی۔  <EOS> لومڑی ان باتوں کا فائدہ اُٹھا کر ہر روز مزے سے بطخوں کا ناشتہ کرتی رہی۔  <EOS> اس طرح ہوتے ہوتے ایک دن حالت یہاں تک پہنچ گئی کہ ایک بھی بطخ باقی نہ رہی۔  <EOS> جب یہ حالت ہو گئی اور لومڑی بڑھیا کے پاس آئی تو اس نے دیکھا کہ ایک بھی بطخ نہیں ہے۔  <EOS>   <EOP>  بڑھیا نے پوچھا:”تم نے بطخوں کو کہاں چھوڑ دیا؟“  <EOP>  لومڑی تو جواب کے لئے تیار ہی بیٹھی تھی، بولی:”وہ تالاب کے کنارے ہیں۔  <EOS> معلوم نہیں کیا ضد پکڑ گئیں کہ آج میرے بلانے پر آئیں نہیں۔  <EOS> “  <EOP>  بڑھیا بولی:”مجھے ایسا ہی کچھ ڈر تھا۔  <EOS> مجھے پہلے ہی سمجھ لینا چاہیے تھا کہ تم اچھی رکھوالن نہیں ہو سکتیں۔  <EOS> اچھی بات ہے میں خود ہی انھیں ساتھ لانے کے لئے جاتی ہوں۔  <EOS>   <EOP>  “  <EOP>  یہ کہہ کر اس نے مکھن کا برتن زمین پر رکھ دیا اور تالاب کی طرف روانہ ہو گئی۔  <EOS> لومڑی نے سوچا کہ بطخیں تو ملنے سے رہیں۔  <EOS> بڑھیا کے واپس آنے تک یہاں سے کھسک جانا چاہیے۔  <EOS> اس نے اپنے سامنے مکھن کا برتن دیکھا تو اس کا جی للچا گیا اور وہ مکھن کھانے لگ گئی۔  <EOS> ابھی وہ آدھا ہی کھا چکی تھی کہ بڑھیا اُدھر سے چیختی چلاتی واپس آئی۔  <EOS> تالاب کے کنارے بطخوں کی ہڈیاں بکھری ہوئی تھیں۔  <EOS>   <EOP>  انھیں دیکھ کر وہ سمجھ گئی کہ خبیث لومڑی نے انھیں کھا لیا۔  <EOS> وہ بہت غصے میں تھی اور اب اس نے اس برتن کو اُٹھا کر لومڑی پر دے مارا۔  <EOS> لومڑی بہت زور سے دوڑی، لیکن کچھ مکھن اس کی دُم پر لگ گیا۔  <EOS> تب سے لومڑی کی دُم پر سفید داغ ہوتے ہیں۔  <EOS> اس لومڑی کی نسل میں جتنے بھی پیدا ہوئے، سب کی دُموں پر اس طرح کے داغ پائے گئے۔  <EOS> جب بھی ناروے کا کوئی بچہ کسی لومڑی کی دُم پر سفید داغ دیکھتا ہے تو سمجھ جاتا ہے کہ یہ اسی لومڑی کی نسل سے ہے، جس نے بڑھیا کی بطخوں کو کھا لیا تھا۔  <EOS>   <EOP>  <EOT>
زنیرا فرید احمد اشعر ایک لکڑہارا تھا جو اپنی بیمار ماں کی دیکھ بھال کرتا اور صبح سے شام تک لکڑیاں کاٹتا اور انھیں بازار میں بیچ دیتا۔  <EOS> ایک دن جب وہ لکڑیاں کاٹ رہا تھا تو اچانک قریب سے اس نے ایک آواز سنی وہ آواز ایک درخت کے پیچھے سے آ رہی تھی۔  <EOS> وہاں ایک بونے بزرگ کھڑے تھے۔  <EOS> انھوں نے لال رنگ کی ٹوپی اور شرٹ پہنی ہوئی تھی۔  <EOS>  اشعر نے پوچھا:”کیا ہوا آپ کو؟“ انھوں نے کہا:”میں کئی دن سے بھوکا ہوں اور میرا بیٹا بیمار ہے۔  <EOS> بس اس کا سوچ کر رونا آ گیا۔  <EOS>  (جاری ہے)  <EOP>  “  <EOP>  اشعر نے کہا:”تو فکر کس بات کی ہے؟“  <EOP>  یہ کہہ کر وہ بھاگتا ہوا گیا اور جتنی بھی لکڑیاں تھیں، ساری لے آیا پھر کہا:”اگر آپ انتظار کریں تو میں انھیں بازار میں بیچ کر پیسے آپ کو لا دوں؟“  <EOP>  ”ارے نہیں بیٹا!“ یہ کہہ کر انھوں نے اپنی جیب میں ہاتھ ڈالا اور سونے کے بہت سارے سکے اشعر کو دیتے ہوئے کہا:”جاؤ اپنی ضرورت پوری کر لو یہ تو تمہارا امتحان تھا۔  <EOS>   <EOP>  جس میں تم کامیاب ہوئے ہو۔  <EOS> مجھے یہ سکے کسی ضرورت مند کو دینے تھے اور یہ بھی دیکھنا تھا کہ وہ قابل ہے یا نہیں۔  <EOS> یقینا تم ان سکوں کے حق دار ہو۔  <EOS> “ یہ کہہ کر بوڑھا بونا وہاں سے چلا گیا اور اشعر کی آنکھوں میں خوشی کے آنسو آ گئے۔  <EOS>   <EOP>  <EOT>
محمد عمیر جمیل میں ایک سرکاری اسپتال میں ڈاکٹر ہوں۔  <EOS> عام طور پر میری ڈیوٹی رات گئے تک جاری رہتی ہے، لیکن جب کوئی ہنگامی صورتِ حال ہو یا قدرتی آفات سے نمٹنا ہو تو دن چڑھے بھی بلا لیا جاتا ہے لیکن آج کے دن امن تھا اور خدا کے فضل سے کوئی حادثہ بھی رونما نہیں ہوا، ایمرجنسی سینٹر میں میرے اور اِکا دُکا اسٹاف کے علاوہ کوئی موجود نہ تھا۔  <EOS>  میں اخبار پڑھ رہا تھا کہ میرے ساتھی نے مجھے بتایا کہ کوئی شخص تم سے ملنا چاہتا ہے۔  <EOS> میں بے زاری سے کرسی سے اُٹھتا ہوا مین گیٹ کی طرف بڑھا۔  <EOS> وہ میرے لئے بالکل اجنبی تھا۔  <EOS> اس نے اپنا تعارف کروایا تو مجھے کچھ عرصے پہلے کا واقعہ یاد آ گیا۔  <EOS>  جاڑے کا موسم تھا۔  <EOS> سخت سردی پڑ رہی تھی۔  <EOS>  (جاری ہے)  <EOP>  میں اپنے ساتھی کے ساتھ باتیں کر رہا تھا کہ ٹیلی فون کی گھنٹی بجی۔  <EOS>   <EOP>  میں نے فون اٹھایا تو دوسری طرف سے ایک لرزتی ہوئی زنانہ آواز آئی:”مہربانی فرما کر میرے بچے کو بچا لیں۔  <EOS> اس کے حلق میں کوئی شے پھنس گئی، جس سے اس کا دم گھٹ رہا ہے۔  <EOS> “  <EOP>  میں نے ان خاتون کو تسلی دی اور ان سے گھر کا پتا معلوم کیا جو کہ قریبی قصبے کا تھا۔  <EOS> اپنے ساتھی سے میں نے گاڑی کی چابی لی اور تیز رفتاری سے بتائے گئے علاقے کی جانب روانہ ہو گیا۔  <EOS>   <EOP>  عام طور پر تو میں تیز رفتاری سے اجتناب کرتا ہوں اور دوسروں کو بھی نصیحت کرتا ہوں، لیکن آج چونکہ یہ کسی کی جان بچانے کا معاملہ تھا، اس لئے گاڑی سڑک پر تیزی سے بھگاتا رہا۔  <EOS> رات کا وقت تھا، اس لئے ٹریفک بھی کم تھا، لیکن کافی آگے جا کر بڑا پریشان ہوا، کیونکہ آگے سڑک بند تھی۔  <EOS> ایک پائپ لائن میں مرمتی کام ہو رہا تھا۔  <EOS> چونکہ رات تھی، اس لئے ابھی کام بند تھا۔  <EOS>   <EOP>  جبکہ دوسرا راستہ کافی لمبا تھا، جس میں زیادہ وقت بھی لگتا، اتنی دیر میں اس بچے کا کیا ہو گا! یہ سوچ کر میں کانپ اُٹھا۔  <EOS> پریشانی میں، میں گاڑی موڑنے ہی والا تھا کہ پیچھے سے ایک بھاری بھرکم آواز آئی:”کیا مسئلہ ہے، آپ کو نظر نہیں آ رہا ہے کہ سڑک بند ہے۔  <EOS> “  <EOP>  میں نے سوچا کہ مشینری کی حفاظت کرنے والا کوئی چوکیدار ہو گا، لیکن پتا چلا کہ وہ کرین کا ڈرائیور ہے۔  <EOS>   <EOP>  میں نے مسئلہ بیان کیا تو وہ تیزی سے کرین کی طرف بھاگا، میرے دیکھتے ہی دیکھتے اس نے کرین اسٹارٹ کی اور کھدی ہوئی جگہ میں مٹی بھرنی شروع کر دی۔  <EOS> جب وہ جگہ مٹی سے اتنی بھر گئی کہ میری گاڑی اس سے گزر سکے تو اس ڈرائیور نے کرین روک دی اور ہاتھوں سے مجھے آگے بڑھنے کا اشارہ کیا۔  <EOS> میں اس کے اشارے کو سمجھ کر ہاتھ ہلا کر اسے خراجِ تحسین پیش کرتا ہوا آگے روانہ ہو گیا۔  <EOS>   <EOP>  اس کارروائی میں تقریباً پانچ سے دس منٹ لگے، جس کے باعث مجھے یقین تھا کہ جلدی ہی مطلوبہ پتے پر پہنچ جاؤں گا۔  <EOS> خاتون کے دیے ہوئے پتے پر پہنچا تو ایک چھوٹا سا گھر دیکھا۔  <EOS> میں نے دروازے پر دستک دی تو فوراً ہی ایک خاتون روتی ہوئی آئی اور کہنے لگی کہ میرے بچے کو بچا لیں۔  <EOS>   <EOP>  میں ان خاتون کو تسلی دیتا ہوا اس کے پیچھے تیزی سے اندر گیا تو دیکھا کہ تقریباً چار سالہ بچہ زندگی و موت کی کشمکش میں مبتلا ہے اور سانس رکنے سے اس کا رنگ نیلا پڑ چکا ہے۔  <EOS>   <EOP>  میں نے اپنی ٹریننگ کے مطابق اس کے حلق سے وہ چیز نکالنے کی بھرپور کوشش کرنے لگا۔  <EOS> آخر میری محنت رنگ لائی اور بچے نے وہ شے اُگل دی۔  <EOS> وہ ایک بٹن تھا جس کے درمیان چار سوراخ تھے۔  <EOS> تب میں سمجھا کہ یہ بچہ اتنی دیر کیسے زندہ رہا، بٹن میں موجود سوراخ سے سانس گزر رہا تھا، لیکن وہ ناکافی تھا، جس کے باعث بچے کا رنگ نیلا پڑ گیا تھا۔  <EOS> بچے کو پُرسکون دیکھ کر وہ عورت بہت خوش ہوئی، پھر اس نے میرا نام پوچھتے ہوئے شکریہ ادا کیا۔  <EOS>   <EOP>  میں اسے بچے کا خیال رکھنے کی تلقین کرتا ہوا واپس روانہ ہو گیا۔  <EOS> ایمرجنسی سینٹر سے گھر واپس آیا تو وہی واقعہ ذہن میں نقش تھا اور ساتھ ساتھ اس کرین آپریٹر کے لئے بھی دل سے دعائیں نکل رہی تھی کہ اس کی رحم دلی کے باعث بچے کی جان بچ گئی۔  <EOS>   <EOP>  وہ واقعہ میری نظروں میں گھوم رہا تھا اور اجنبی مجھے گلے لگا کر میرا شکر گزار ہو رہا تھا۔  <EOS> وہ بچہ اس اجنبی کا اکلوتا تھا۔  <EOS> وہ شخص ان دنوں ملک سے باہر تھا۔  <EOS> میں نے اسے بتایا کہ اس میں اس کرین آپریٹر کا بھی حصہ ہے، جس نے بروقت پہنچنے میں میری مدد کی تھی۔  <EOS> اب خدا جانے وہ کہاں ہو گا۔  <EOS>   <EOP>  <EOT>
وانیہ کامران عبدالہادی اور لامعیہ بہن بھائی تھے۔  <EOS> دونوں ذہین ہونے کے ساتھ نئی نئی شرارتوں کے موجد بھی تھے۔  <EOS> نئی نئی شرارتیں کرنا بہت پسند تھا۔  <EOS> ہادی ہمیشہ کوئی نئی شرارت سوچتا جبکہ لامعیہ اس کی مدد کرتی۔  <EOS> ان کے امتحان بہت قریب تھے اور وہ دونوں بہت محنت کر رہے تھے۔  <EOS> جب ان کے امتحانات کا رزلٹ آیا تو وہ بہت اچھے نمبروں سے پاس ہوئے۔  <EOS>  وہ دونوں بہت خوش تھے کہ ابو سے کہیں سیر پر جانے کی فرمائش کریں گے۔  <EOS> جب وہ اپنے ابو کے پاس گئے تو ابو نے ایک شرط رکھی اور وہ شرط کچھ اس طرح تھی کہ اگر وہ کوئی اچھا کام کریں، دوسروں کی مدد کریں اور شرارت نہ کریں تو وہ ان کو ان کے پسندیدہ جنگل کی سیر کے لئے لے کر جائیں گے۔  <EOS>  پہلے تو وہ دونوں بہت پریشان ہوئے، مگر کچھ دیر بعد اپنے ابو کی شرط ان کی سمجھ میں آ گئی۔  <EOS>  (جاری ہے)  <EOP>  لامعیہ گھر کے کاموں میں امی کی مدد کرنے لگی، جبکہ ہادی گھر کا سامان لانے میں ابو کی مدد کرتا تھا۔  <EOS> اسی طرح پورا ہفتہ گزر گیا اور انھوں نے کوئی شرارت نہ کی تو ان کے ابو انھیں قریبی تفریح گاہ کی سیر کے لئے لے کر گئے۔  <EOS> دونوں وہاں جا کر بہت خوش ہوئے۔  <EOS> وہ بہت خوبصورت باغ تھا۔  <EOS> سورج کی کرنیں باغ کو اور خوبصورت بنا رہی تھی۔  <EOS> انھوں نے پورا دن خوشی خوشی گزارا اور رات تک واپس آ گئے۔  <EOS>   <EOP>  <EOT>
تزئین فاطمہ ”مورچہ کھود لیا گیا ہے! سر جی۔  <EOS> فوجی جوان نے آ کر بتایا، تو کمانڈر وائل جو آسمان پہ چمکتے ستاروں کو دیکھنے میں کھو چکا تھا، واپس زمیں پہ آیا۔  <EOS> اس نے اپنی آنکھوں سے آنسو صاف کیے۔  <EOS> کمانڈر وائل کو اپنے ڈاکٹر والدین یاد آ رہے تھے۔  <EOS> جب وہ ننھا سا تھا اور اپنے امی ابو کے ساتھ کمرے میں بیڈ پہ لیٹا تھا۔  <EOS>  تب ہر وقت جنگ کی باتیں ہونا شروع ہو گئی تھیں۔  <EOS> اس کے والدین کی آنکھوں میں نیند نہیں تھی۔  <EOS> وہ اپنے ملک کی سلامتی، جنگ کی تباہی، اپنے اور دوسرے بہت سے بچوں کے بارے میں سوچ کر بہت پریشان ہو رہے تھے۔  <EOS> اس دن ننھا وائل صبح سکول سے واپس آیا تو وہ بھی پریشان تھا کہ کلاس میں بھی جنگ سے متعلق ہی باتیں تھیں۔  <EOS>  (جاری ہے)  <EOP>  وہ سوچتا، کیا ہو گیا ہے سب جنگ کی باتیں کیوں کرنے لگ گئے ہیں۔  <EOS>   <EOP>  “  <EOP>  رات جب وہ ماں بیٹا بستر پر لیٹے تو وائل کہنے لگا ”ماما کیا ہم سب جنگ میں مر جائیں گے؟ نہیں بیٹا اللہ نہ کرے! لیکن بیٹے ایسے ہو بھی سکتا ہے۔  <EOS> لیکن تم یاد رکھو چھوٹے بچوں کے والدین اگر جنگ میں مر جائیں تو بھی وہ مرتے نہیں، بلکہ وہ ستارے بن کر آسمان پہ چمکنے لگ جاتے ہیں۔  <EOS> میں یا تمہارے بابا اگر شہید ہو گئے تو ہم ستارے بن کر تمہیں دیکھیں گے بیٹا۔  <EOS>   <EOP>  تم کبھی پریشان نہ ہونا، خود کو اکیلے مت سمجھنا، ہم تمہیں آسمان سے دیکھا کریں گے۔  <EOS> “  <EOP>  گھمسان کی جنگ جاری تھی۔  <EOS> ہر طرف گولے پھٹ رہے تھے۔  <EOS> آگ اور خون کا کھیل جاری تھا۔  <EOS> مگر کمانڈر وائل سر پہ کوفیہ (فلسطینی رومال) باندھے لگاتار راکٹوں کو نشانہ بنا بنا کر ناکارہ کیے جا رہا تھا۔  <EOS> کہ ایک گولہ اس کے آس پاس کہیں آ پھٹا۔  <EOS> اس کی ٹانگ بری طرح زخمی ہو گئی، خون کے فوارے پھوٹے۔  <EOS>   <EOP>  زخم گہرا تھا۔  <EOS> خون کے زیادہ بہنے سے اس کی آنکھیں بند ہونے لگی تھیں۔  <EOS> ساتھی نے اپنی جیب سے کپڑا نکالا اور کَس کر ٹانگ پہ پٹی باندھ دی۔  <EOS> اب کمزوری سے کمانڈر وائل گرنے والا تھا۔  <EOS> آنکھیں بند ہو رہی تھیں کہ اسے اپنی ماما خوبصورت سفید لباس میں نظر آئیں اور بولیں ”اٹھو میرے شیر تم نے ستارہ نہیں چاند بننا ہے اور فلسطین کے آسمان پہ چمکنا ہے۔  <EOS> اٹھو بیٹا اللہ تمہارا مددگار ہے۔  <EOS>   <EOP>  “  <EOP>  وائل کی آنکھیں کھل گئیں اور وہ پھر تاک کر نشانے لگانے لگا۔  <EOS> اب دشمن کی بمباری میں کمی ہونے لگ گئی تھی۔  <EOS> وہ پیچھے ہٹ رہا تھا۔  <EOS> کمانڈر وائل کے ساتھی اسے زبردستی اٹھا کر ہسپتال لے گئے۔  <EOS> وہ بے ہوش ہو چکا تھا۔  <EOS> دوسری طرف دشمن بے چین ہو کر جنگ بندی کے لئے درخواست کر رہا تھا۔  <EOS> جنگ بند ہو گئی۔  <EOS> کیمپ میں خوشی منائی گئی۔  <EOS> کمانڈر وائل نے وطن کا نام بلند کر دیا تھا۔  <EOS>   <EOP>  وہ ایک ٹانگ سے معذور ہو گیا تھا۔  <EOS> مگر وہ ہمت نہیں ہارا تھا۔  <EOS> کمانڈر وائل اب ایک استاد تھا۔  <EOS> جو کیمپ میں نوجوانوں کو سکھاتا، کہ جنگ ہمت اور حوصلے سے لڑی جاتی ہے۔  <EOS> اگر انسان معذور بھی ہو جائے تو کوئی بات نہیں، دشمن سے لڑنے کے اور بھی کئی طریقے ہیں۔  <EOS> کمانڈر وائل اپنے کیمپ میں چاند تھا۔  <EOS> دوسروں کو راستہ دکھانے، رہنمائی کرنے والا چاند، جسے دیکھ کر آس پاس کے ستارے بھی مسکراتے اور فخر کرتے تھے۔  <EOS>   <EOP>  <EOT>
بو محمد حفی ”مبارک ہو حمنہ! اس ماہ پھر تمہاری کہانی شائع ہوئی ہے۔  <EOS> “ حمنہ کے گھر میں داخل ہوتے ہی دادی جان نے اسے مبارک باد دی۔  <EOS> وہ نویں جماعت کی طالبہ تھی۔  <EOS>  ”واقعی! اس ماہ پھر؟ یعنی میری سولہویں تحریر شائع ہو گئی۔  <EOS> یقین نہیں آ رہا دادی! بہت جلد میں بھی آپ کی طرح رائٹر بن جاؤں گی۔  <EOS> “ حمنہ اپنا بستہ ایک طرف رکھ کر دادی جان سے لپٹ گئی۔  <EOS>  ”بھئی ہماری حمنہ ایک بہترین قلم کار بن چکی ہے۔  <EOS> “ دادی جان نے حمنہ کو داد دی۔  <EOS>  ”لیکن ماں جی! آپ کے زمانے میں اور اس وقت میں بہت فرق ہے۔  <EOS> آپ نے کئی کتابیں لکھیں۔  <EOS> ایوارڈز حاصل کیے، لیکن اس سے آپ کی دیگر مصروفیات متاثر نہیں ہوئیں۔  <EOS> آج کل کے بچے ایک کام کریں تو باقی کام نامکمل رہتے ہیں۔  <EOS>  (جاری ہے)  <EOP>  حمنہ کو ہی دیکھ لیں، اسکول کے کام کے بعد میگزین کہانی اور تحریر بس یہی کام ہے، اس کے علاوہ کسی کام میں اس کا دل ہی نہیں لگتا۔  <EOS>   <EOP>  “ حمنہ کی امی نے حمنہ کی پُرزور مخالفت کی۔  <EOS>   <EOP>  ”ارے بھئی! جو بھی ہو، مان لو کہ ہر انسان ہر کام نہیں کر سکتا۔  <EOS> اللہ میاں نے ہر شعبے کے لئے مخصوص لوگ پیدا کیے ہیں۔  <EOS> بزنس مین کے لئے نوکری کرنا مشکل ہے اور کھلاڑی کے لئے ادیب بننا مشکل ہے۔  <EOS> “ دادی جان کی حمایت نے ایک بار پھر حمنہ کو بچا لیا۔  <EOS> اس سے پہلے کہ امی کچھ کہتیں حمنہ نے بستہ اُٹھایا اور فوراً چلی گئی۔  <EOS>   <EOP>  ”حمنہ، عیشہ! چلو کھانے کا وقت ہو چکا ہے۔  <EOS> “ امی جان کے آواز لگاتے ہی حمنہ کھانے کی میز پر آ گئی۔  <EOS>   <EOP>  دادی نے پوچھا:”عیشہ کہاں ہے بیٹا!“  <EOP>  ”پتا نہیں دادی!، وہ اپنے کمرے میں بھی نہیں ہے۔  <EOS> “ حمنہ نے پانی کا گلاس اُٹھاتے ہوئے کہا۔  <EOS>   <EOP>  ”میں دیکھتی ہوں اسے۔  <EOS> “ امی جان نے سالن کی پلیٹ میز پر رکھتے ہوئے کہا۔  <EOS>   <EOP>  ”بہو! تم ٹھہرو، میں دیکھتی ہوں۔  <EOS>   <EOP>  مجھے معلوم ہے وہ کہاں ہو گی اور کھانے کے لئے کیوں نہیں آئی۔  <EOS> “ دادی جان میز سے اُٹھ کر لان کی طرف بڑھیں۔  <EOS>   <EOP>  ”عیشہ بیٹی! یہاں بیٹھی ہو، دیکھو تو تمہاری امی نے تمہاری پسند کا کھانا بنایا ہے۔  <EOS> “ دادی جان باغیچے میں لگی بینچ پر بیٹھتے ہوئے بولیں۔  <EOS>   <EOP>  ”دادی! دیکھا آپ نے، اس ماہ کے شمارے میں بھی حمنہ آپی کی کہانی شائع ہوئی۔  <EOS> میری کہانی انھوں نے دوبارہ کوشش کریں والے جواب کے ساتھ مستر د کر دی۔  <EOS>   <EOP>  میرے ساتھ ہی ایسا کیوں ہوتا ہے؟ حمنہ آپی جب بھی کوئی کہانی لکھتی ہیں، ان کی کہانی میگزین کا حصہ بن جاتی ہے اور میری کہانی کو مسترد کر دیا جاتا ہے۔  <EOS> “ عیشہ افسردگی سے اپنا دکھڑا سنانے لگی۔  <EOS>   <EOP>  ”اچھا ایک بات بتاؤ! کیا تم ہر ماہ باقاعدگی سے گھر میں آنے والے میگزین پڑھتی ہو؟“ دادی کے سوال پر عیشہ خاموش ہو گئی۔  <EOS>   <EOP>  ”پیاری عیشہ! لکھنے کا سفر بہت آہستگی سے شروع ہو تو پرواز دیر تک رہتی ہے۔  <EOS>   <EOP>  “ دادی جان نے عیشہ کو سمجھاتے ہوئے کہا:”اور جب تک آپ خود مطالعہ نہیں کریں گی تو اچھی کہانی کیسے لکھ سکیں گی۔  <EOS> پھر آپ یہ بھی دیکھیں کہ ابھی تو آپ چھٹی جماعت میں ہیں اور حمنہ آپی نویں جماعت میں۔  <EOS> “  <EOP>  عیشہ کو اپنی بات غور سے سنتا دیکھ کر دادی جان پھر بولیں:”بیٹی! لکھنے کے لئے تمہارا مشاہدہ (Observation) جتنا مضبوط ہو گا، تمہارے تصورات اتنے ہی اچھے، نئے اور جان دار ہوں گے، جو تحریر کو بھی جان دار بنا دیں گے۔  <EOS>   <EOP>  “  <EOP>  دادی نے کچھ یاد کر کے کہا:”تمھیں یاد ہو گا پچھلی بار جب ہم بیچ پر گئے تھے، وہاں سمندر پر ایک چیل منڈلا رہی تھی۔  <EOS> “  <EOP>  ”جی، جی دادی! اور جب اس نے سمندر سے ایک بڑی مچھلی اُٹھائی جو کچھ اوپر تک اُڑنے کے بعد اس کے منہ سے چھوٹ کر سمندر میں گر گئی۔  <EOS> “ عیشہ نے دادی جان کی ادھوری بات مکمل کی۔  <EOS> دادی نے کہا:”اس موقع پر ہم سب نے یہ منظر دیکھا، لیکن حمنہ نے اس منظر سے فوراً ایک مشاہدہ کیا اور اپنی ڈائری میں نوٹ کر لیا۔  <EOS>   <EOP>  بعد میں اس آئیڈیے پر ایک کہانی لکھی جس کا پلاٹ تھا ”محنت اور لگن“ اگر درست طریقے پر ہو اور اپنی طاقت کے مطابق ہو تو کامیابی ضرور ملتی ہے۔  <EOS> جیسے چیل نے محنت تو صحیح کی، لیکن یہ محنت مچھلی کی طاقت کے مطابق نہ تھی، اس لئے مچھلی ہاتھ نہ آئی۔  <EOS> پھر یہ کہانی ایک میگزین میں سرورق کہانی کے طور پر شائع ہوئی۔  <EOS> “  <EOP>  یہ تفصیل سن کر عیشہ نے کہا:”دادی! میں نے تو اس خیال سے کبھی سوچا ہی نہیں تھا۔  <EOS>   <EOP>  بس یوں ہی قلم اُٹھایا اور لکھنا شروع کر دیا۔  <EOS> شاید اسی لئے میری تحریر ناقابلِ اشاعت ہوتی ہے۔  <EOS> “  <EOP>  ”بالکل، اور اب تم بھی اپنے پاس ایک ڈائری رکھنا، جیسے ہی کوئی خیال، واقعہ، منظر نظر آئے یا دماغ میں کوئی خیال یا تصور آئے یا کوئی حسین منظر آپ کے دل کو بھائے اسے فوراً لکھ لینا۔  <EOS> اس سے تمہاری کہانی کی بُنت بھی اچھی ہو گی اور ممکن ہے، جلد ہی میگزین میں جگہ بھی بنا لے گی۔  <EOS>   <EOP>  “ پیچھے کھڑی حمنہ آپی نے کہا، جو ابھی ابھی امی کے کہنے پر انھیں بلانے آئی تھیں۔  <EOS>   <EOP>  ”شاباش عیشہ! تم بہت سمجھ دار ہو۔  <EOS> تم نے فوراً ہماری باتیں سمجھ لیں۔  <EOS> مجھے اُمید ہے تم جلد ایک اچھی قلم کار بن جاؤ گی۔  <EOS> “ دادی جان نے مسکراتے ہوئے حمنہ اور عیشہ کا ہاتھ تھاما اور پھر تینوں کھانے کی میز کی طرف بڑھیں، جہاں امی جان ان کی منتظر تھیں۔  <EOS>   <EOP>  <EOT>
بیگم سیدہ ناجیہ شعیب احمد شابو ایک بستی کا غریب گڈریا تھا۔  <EOS> اس کے پاس ایک لمبی خوبصورت چھڑی تھی جس سے وہ بکریوں کے ریوڑ پر قابو پانے کے ساتھ ساتھ اس چھڑی کی مدد سے درختوں کے پتے بھی جھاڑا کرتا تھا۔  <EOS> نہ معلوم اس کی چھڑی میں ایسی کیا جادوئی طاقت تھی کہ چھڑی کو ذرا سا گھماتے ہی ساری بکھری بکریاں ذرا سی دیر میں اکٹھی ہو جاتیں۔  <EOS>  کوئی درندہ اگر ان کے آس پاس منڈلاتا دکھائی دیتا تو چھڑی سے اشارہ کرتے ہی دُم دبا کر بھاگ جاتا۔  <EOS> بکریاں مزے سے تازہ ہری بھری گھاس چرتی رہتیں اور گڈریا بے فکری سے بیٹھا رہتا۔  <EOS>  دن ڈھلنے تک شابو گڈریے کا یہی معمول تھا۔  <EOS> اس بستی میں سب سے رئیس آدمی بن خلف تھا جو کئی ایکڑ زمینوں کا مالک تھا۔  <EOS>  (جاری ہے)  <EOP>  اس کے پاس سینکڑوں کی تعداد میں گائیں، بھینسیں، بھیڑیں اور بکریاں تھیں۔  <EOS>   <EOP>  جنھیں ایک بڑے احاطے کے اندر باڑے میں رکھا گیا تھا۔  <EOS> اس باڑے کے ساتھ ہی گلہ بانوں، چرواہوں اور کسانوں کی جھونپڑیاں تھیں۔  <EOS> یہ جھونپڑیاں مٹی گارے سے بنی ہوئی تھیں۔  <EOS> دھوپ سے بچنے کے لئے کھجور کے پتوں اور چھال کی چھت ڈالی گئی تھی۔  <EOS> ان خستہ حال جھونپڑیوں میں سے ایک جھونپڑی میں شابو اور ایک میں دوسرا چرواہا سینو رہتا تھا۔  <EOS> شابو، بن خلف کی بکریوں کو اُجرت پر چراتا تھا۔  <EOS>   <EOP>  صبح سے شام تک بکریاں چرانے کے عوض بن خلف اسے صرف ایک سکہ دیتا تھا۔  <EOS> اس ایک سکے سے غریب گڈریے کی کیا خاک ضرورت پوری ہو پاتی تھی؟ دن بھر کا تھکا ماندا لڑکا روکھی سوکھی کھا کر شکر ادا کرتا اور لمبی تان کر سو جاتا۔  <EOS> صبح سویرے بیدار ہوتا عبادت سے فارغ ہو کر پھر سے بستی کے باہر چراگاہوں میں بکریاں چرانے نکل پڑتا۔  <EOS>   <EOP>  ایک دن شام کو شابو نے بکریوں کو اکٹھا کرنے کے لئے اپنی چھڑی گھمائی، مگر یہ کیا بار بار چھڑی گھمانے پر بھی بکریوں نے چرنا نہیں چھوڑا تھا۔  <EOS>   <EOP>  شابو سخت پریشان ہو گیا۔  <EOS> شام کا اندھیرا بڑھتا جا رہا تھا۔  <EOS> اسے ہر حال میں ہمیشہ کی طرح وقت پر بستی پہنچنا ضروری تھا، کیونکہ بکریوں کا مالک بن خلف بہت ظالم انسان تھا۔  <EOS> یہ چھڑی شابو کے بابا کی یادگار تھی۔  <EOS> اس کے بابا نیک اور نہایت عبادت گزار بزرگ تھے۔  <EOS> ضعیفی کے باعث وہ ایک چھڑی کو زمین پر ٹیک کر اس کے سہارے چلا پھرا کرتے تھے۔  <EOS> شابو، بابا کی واحد اولاد تھا۔  <EOS>   <EOP>  وہ بھی اپنے بابا کی طرح قناعت پسند اور نیک لڑکا تھا۔  <EOS> بابا کی آخری نشانی یہ چھڑی باقی رہ گئی تھی۔  <EOS> اس چھڑی سے اسے بہت لگاؤ تھا اس نے چھڑی کو بہت سنبھال کر رکھا ہوا تھا یہ کراماتی چھڑی اس کے بہت کام آتی تھی۔  <EOS>   <EOP>  سینو بھی بن خلف کی بھیڑیں چرانے پر مامور تھا۔  <EOS> شابو کی بکریاں وقت پر چرنے جاتی تھیں اور وقت پر ہی واپس آ جاتی تھیں۔  <EOS> بکریوں کی دیکھ بھال، صفائی ستھرائی اور حفاظت شابو خود کرتا تھا۔  <EOS>   <EOP>  اس کی کئی بکریاں خوب موٹی اور فربہ تھیں۔  <EOS> ڈھیروں دودھ دیتیں اور ان کی تعداد میں بھی تیزی سے اضافہ ہو رہا تھا یہی وجہ تھی کہ بن خلف شابو سے خوش تھا اور عنقریب اسے بھیڑوں کے گلے کی ذمے داری بھی سونپنے کا فیصلہ کر چکا تھا۔  <EOS>   <EOP>  سینو چرواہا، جو شابو کا پڑوسی بھی تھا وہ شابو سے سخت حسد کرنے لگا تھا۔  <EOS> وہ ایک غیر ذمے دار اور لاپروا چرواہا تھا۔  <EOS>   <EOP>  اسے بس آرام سے غرض تھی۔  <EOS> اسے کسی طور شابو کی ترقی پسند نہیں تھی۔  <EOS> وہ موقع کی تلاش میں رہنے لگا تھا کہ کسی طرح بھی مالک کی نظروں میں شابو کو غیر ذمے دار ثابت کر دے۔  <EOS>   <EOP>  ایک دن سینو کو موقع مل ہی گیا۔  <EOS> اس نے شابو کی چھڑی چرا لی اور اسی جیسی دوسری چھڑی رکھ دی۔  <EOS> حسد کے مارے اس نے اصلی چھڑی کے ٹکڑے کر کے اسے گھنے جنگل کے بیچ زمین میں دبا دیا۔  <EOS>   <EOP>  صبح سویرے شابو بھیڑ بکریوں کو ہنکاتے ہوئے جنگل کی طرف چل پڑا، مگر یہ کیا چھڑی گھمانے کے باوجود بکریاں قابو میں نہیں آ رہی تھیں۔  <EOS> شابو ان کے پیچھے بھاگ بھاگ کر انھیں جمع کر کے بری طرح ہانپنے لگا تھا۔  <EOS> اسے اس چھڑی سے کتنا آرام اور سہولت تھی۔  <EOS> اس نے دکھ سے ایک سرد آہ بھری اور ٹوٹے قدموں کے ساتھ بستی کی جانب چل پڑا، جہاں بن خلف اس کی آمد کا شدت سے منتظر تھا۔  <EOS>   <EOP>  سینو نے شابو کو دیکھتے ہی بن خلف سے کہا:”مالک! شابو آ گیا۔  <EOS> “  <EOP>  معمول کے مطابق بکریوں کی گنتی کی گئی تو بکریاں کم تھیں۔  <EOS> بن خلف غصے سے آگ بگولہ ہوتے ہوئے بولا:”غیر ذمے داری کی حد ہو گئی۔  <EOS> میں نے تم پر اندھا اعتماد کر کے بڑی غلطی کی۔  <EOS> سینو صحیح کہتا تھا․․․․․،،  <EOP>  شابو سر جھکائے کھڑا چپ چاپ سنتا رہا۔  <EOS> اس رات بن خلف نے سزا کے طور پر شابو کو کھانے پینے کے لئے کچھ بھی نہیں دیا۔  <EOS>   <EOP>  بے چارہ شابو بھوکا پیاسا ہی سو گیا۔  <EOS> صبح ہوتے ہی بن خلف نے کوٹھڑی میں آ کر اسے جگایا اور بولا:”احسان فراموش لڑکے! میں نے تمھیں مفت میں پالنے کے لئے نہیں رکھا، روز ایک سکہ دیتا ہوں۔  <EOS> اب جب تک تم میری بکریاں ڈھونڈ کر واپس نہیں لاؤ گے، تب تک میں تمھیں ایک پائی بھی نہیں دوں گا اور نہ تم اس کوٹھڑی میں رہو گے۔  <EOS> “  <EOP>  بن خلف نے شابو کو بستی سے نکال دیا۔  <EOS>   <EOP>  شابو مایوس ہو کر جنگل کی طرف چل پڑا۔  <EOS> سینو نے جنگل میں جس جگہ چھڑی کے ٹکڑے دفنائے تھے، وہاں قریب ہی ایک بڑا سا تالاب تھا۔  <EOS> پورے چاند کی رات میں اس تالاب کے کنارے پریاں اُترا کرتی تھیں۔  <EOS> اس رات پریوں کے ساتھ پرستان کی شاہی سواری، خوبصورت گھوڑا گاڑی بھی تھی۔  <EOS> گاڑی میں جتا ہوا گھوڑا تالاب کے آس پاس اُگی ہوئی گھاس مزے سے چر رہا تھا کہ اچانک گھوڑا بدک کر اُچھلا۔  <EOS>   <EOP>  شابو درخت کی اوٹ میں چھپ کر پریوں کو دیکھ کر حیران ہو رہا تھا۔  <EOS> گھوڑے کے بری طرح کراہنے کی آواز سن کر گھبرا گیا۔  <EOS> پریوں کے ساتھ ان کا رکھوالا جن بھی وہاں موجود تھا۔  <EOS> اس کی تیز ناک نے آدم کی بو سونگھ لی تھی۔  <EOS> جن نے پیچھے سے جا کر شابو کو پکڑ لیا اور ملکہ پری کے سامنے پیش کر دیا۔  <EOS> شابو ڈرپوک نہیں تھا اور نہ اس نے کوئی جرم کیا تھا۔  <EOS> گھوڑے کے زخمی سم دیکھ کر پریاں پریشان ہو گئی تھیں، کیونکہ خون مسلسل جاری تھا۔  <EOS>   <EOP>  ”اس کے سم میں کوئی چیز پھنسی ہوئی معلوم ہو رہی ہے۔  <EOS> “ شاہی اصطبل میں گھوڑے کی دیکھ بھال پر مامور جن نے معائنہ کرتے ہوئے کہا۔  <EOS> گھوڑے کے سموں میں چبھی چیز کوئی کانٹا نہیں، بلکہ ٹوٹی چھڑی کا بڑا سا نوکیلا ٹکڑا تھا۔  <EOS> شابو اپنی چھڑی کو اچھی طرح پہچانتا تھا یہ دیکھ کر اُچھل پڑا اور بے اختیار بول اُٹھا:”آہ! میری پیاری چھڑی تم یہاں ہو۔  <EOS>   <EOP>  “  <EOP>  ساری پریاں شابو کو غصے سے گھورنے لگیں۔  <EOS> رکھوالا جن آگے بڑھ کر بولا:”گستاخ! تم نے ہماری ملکہ کے گھوڑے کو جان بوجھ کر زخمی کیا ہے؟“  <EOP>  شابو نے بے خوفی سے کہا:”آپ کو غلط فہمی ہوئی ہے۔  <EOS> میری چھڑی تو صحیح سالم تھی، کل کوٹھڑی سے غائب ہو گئی تھی اور اب یہاں اس حالت میں ملی ہے۔  <EOS> “  <EOP>  شابو کی بے خوفی ظاہر کر رہی تھی کہ وہ سچ بول رہا ہے۔  <EOS> رکھوالے جن کو چھان بین کے لئے انسان کے روپ میں بستی بھیجا گیا۔  <EOS>   <EOP>  معلوم ہوا کہ یہ کارستانی سینو کی ہے۔  <EOS> اس نے ہی شابو کو مالک کی نظروں میں گرانے کے لئے چھڑی کے ٹکڑے کر کے جنگل میں دفنا دیے تھے۔  <EOS> ملکہ پری کے حکم پر رکھوالا جن سینو کو اُٹھا لایا تھا۔  <EOS> سینو، ملکہ پری کے قدموں میں پڑا تھا۔  <EOS> اسے اپنا جرم قبول کرنے میں لمحہ بھی نہیں لگا۔  <EOS> ملکہ پری نے شابو کی چھڑی توڑنے، اسے پریشان کرنے اور مالک سے پٹوانے کے جرم میں سینو کو سخت سزا سنا کر پرستان کے قید خانے میں قید کرنے کا حکم جاری کر دیا اور شابو کو اس کی چھڑی کے بدلے میں ایک نئی خوبصورت جادوئی چھڑی دی جو چاندی کو سونا بنا دیتی تھی۔  <EOS>   <EOP>  بن خلف کو اصل بات معلوم ہوئی تو وہ نادم ہوا۔  <EOS> اس نے شابو کو اپنے تمام ریوڑ کا نگراں بنا دیا اور ایک عمدہ مکان اسے دے دیا۔  <EOS> اب اس چھڑی کو کوئی چُرا بھی نہیں سکتا تھا۔  <EOS> جو بھی اسے چُرانے کی کوشش کرتا تو وہ پتھر کا ہو جاتا، جسے شابو ہی اصل شکل میں لا سکتا تھا۔  <EOS>   <EOP>  <EOT>
نزہت جبین ضیا رمضان المبارک کا آخری عشرہ تھا۔  <EOS> عید کی تیاریوں نے بھی زور پکڑ لیا تھا۔  <EOS> بچے تو عید کے موقع پر زیادہ خوش ہوتے ہیں۔  <EOS> یہی حال احمر اور زنیرہ کا تھا۔  <EOS> اس بار تو ان کو دُہری خوشی ملنے والی تھی، کیونکہ ان کے چاچو امریکا سے یہاں پر عید منانے پندرہ دن کے لئے آ رہے تھے اور بہت سارے کپڑے اور تحفے بھی لا رہے تھے۔  <EOS>  احمر گیارہ سال کا تھا اور زنیرہ دس سال کی تھی۔  <EOS> دونوں کی خوشی دیدنی تھی۔  <EOS> ویسے تو ان کے امی ابو نے عید کے کپڑے ،جوتے، اور دوسری تیاریاں مکمل کر دی تھی، لیکن چاچو ان کے لئے مزے مزے کی چاکلیٹیں بھی لائیں گے۔  <EOS> احمر اپنے دوستوں اور زنیرہ اپنی سہیلیوں کو کھلانا چاہتے تھے۔  <EOS>  بائیسویں روزے کو افطار کے بعد انس چاچو آ گئے۔  <EOS>  (جاری ہے)  <EOP>  واقعی وہ تو بہت ساری چیزیں لے کر آئے تھے۔  <EOS>   <EOP>  احمر اور زنیرہ تو اتنی ساری چیزیں دیکھ کر ہواؤں میں اُڑنے لگے تھے۔  <EOS> انس چاچو تھکے ہوئے تھے، اس لئے ابو کے کہنے پر جلد ہی سو گئے، کیونکہ سحری کے لئے بھی اُٹھنا تھا۔  <EOS> ویسے تو احمر اچھا بچہ تھا، لیکن بھوکا، پیاسا رہنا اس سے برداشت نہیں ہوتا تھا۔  <EOS> یہی وجہ تھی کہ وہ روزے نہیں رکھتا تھا۔  <EOS> جبکہ زنیرہ اس سے چھوٹی ہونے کے باوجود روزہ نہیں چھوڑتی۔  <EOS>   <EOP>  پہلے دن انس چاچو نے سحری کے وقت احمر کو موجود نہ پایا تو سوچا شاید طبیعت خراب ہو، لیکن جب انھوں نے دیکھا کہ دن میں احمر بالکل چاق چوبند تھا۔  <EOS>   <EOP>  ”احمر میاں! آپ نے روزہ نہیں رکھا؟“ احمر کو پانی پیتا دیکھ کر انس چاچو نے حیرانی سے سوال کیا۔  <EOS>   <EOP>  ”نہیں چاچو! مجھ سے روزہ نہیں رکھا جاتا، پیاس سے نڈھال ہو جاتا ہوں۔  <EOS> پہلے امی ابو زبردستی روزہ رکھواتے تھے۔  <EOS>   <EOP>  ایک بار میری طبیعت اتنی خراب ہوئی کہ سب پریشان ہو گئے، اب وہ بھی سختی نہیں کرتے۔  <EOS> “ احمر نے ڈھٹائی سے جواب دیا۔  <EOS> انس چاچو کو یہ بات سن کر حیرت ہوئی کہ دس سال کی زنیرہ تو روزہ رکھ لیتی ہے، مگر گیارہ سال کا بچہ جس پر روزہ فرض کر دیا گیا ہے۔  <EOS> اس کی بات سے اندازہ ہو رہا تھا کہ وہ روزے سے بچنے کے لئے اپنے والدین کو دھوکا دے رہا تھا۔  <EOS> انس چاچو نے احمر کو سیدھی راہ پر لانے کے لئے ایک ترکیب سوچی۔  <EOS>   <EOP>  جمعتہ الوادع یعنی رمضان المبارک کا آخری جمعہ تھا۔  <EOS> سب لوگ نہا کر تیار ہو گئے تھے۔  <EOS> ایک احمر تھا جو صبح سے اپنے نئے کپڑے تلاش کر رہا تھا۔  <EOS> اس کی الماری سے ساری نئی چیزیں بھی غائب تھیں۔  <EOS>   <EOP>  ”امی! میری الماری سے سارے نئے کپڑے کہاں گئے؟“ تھک کر احمر نے کمرے سے باہر آ کر امی سے پوچھا۔  <EOS>   <EOP>  ”تمہارے سارے کپڑے اور عید کی ساری چیزیں میں نے ایک غریب اور روزے دار بچے کو دے دی ہیں۔  <EOS>   <EOP>  وہ ہی اس کا صحیح حق دار ہے، تمھیں نئے کپڑوں کی کوئی ضرورت نہیں ہے، تم پرانے پہنو۔  <EOS> “ مما کی بجائے انس چاچو نے جواب دیا۔  <EOS> ”ارے کیوں چاچو! یہ کیا بات ہوئی؟ آپ سب نے بھی نئے کپڑے پہنے ہیں۔  <EOS> “ وہ جھنجھلایا۔  <EOS> ”تمھیں یہ بھی معلوم ہونا چاہیے کہ اللہ پاک نے یہ ماہِ مبارک صرف نئے کپڑوں کے لئے عطا نہیں کیا، تم سے تو فرض عبادت نہیں کی جاتی۔  <EOS> نئے کپڑے پہننا بے شک افضل ہے لیکن سب سے افضل ”روزہ“ ہے۔  <EOS>   <EOP>  آج ہی نہیں، بلکہ تم عید پر بھی پرانے کپڑے پہنو گے۔  <EOS> جو روزہ نہ رکھنے کے بہانے کرتا ہے، اللہ تعالیٰ بھی اس سے ناراض ہو جاتا ہے۔  <EOS> جب تک تم کو روزے کی اہمیت اور فضیلت کا اندازہ نہیں ہو جاتا۔  <EOS> تب تک تمہیں کوئی نئی چیز نہیں ملے گی۔  <EOS> “ انس چاچو فیصلہ سنا کر اپنے کمرے میں چلے گئے۔  <EOS>   <EOP>  امی ابو بھی انس چاچو کے حامی تھے۔  <EOS> احمر کو اندازہ نہیں تھا کہ انس چاچو اس کی چالاکی سمجھ جائیں گے اور ایسا سلوک بھی کر سکتے ہیں۔  <EOS>   <EOP>  وہ پرانے کپڑے پہن کر نماز کے لئے گیا تو دوستوں کی نظر میں سخت شرمندگی ہو گی۔  <EOS> اگر عید پر بھی پرانے کپڑے پہنتا تو دوستوں میں اس کی ناک کٹ جاتی۔  <EOS> امریکا کی چیزیں اور سارے تحفے بھی چاچو کی الماری میں بند ہو چکے تھے۔  <EOS> اسے اپنی غلطی کا احساس ہوا۔  <EOS> واقعی وہ تو روزہ رکھ سکتا تھا۔  <EOS> اس نے اللہ سے توبہ کی اور فوراً امی ابو اور چاچو کے پاس جا کر وعدہ کیا کہ وہ پورے روزے رکھا کرے گا۔  <EOS>   <EOP>  سب نے اس کی بات کا یقین کر لیا اور امی نے اسی وقت اسے نئے کپڑے نکال کر دے دیے۔  <EOS>   <EOP>  دوسرے دن سحری کے وقت حسبِ معمول سب دسترخوان پر تھے۔  <EOS> تب ہی احمر دھیرے دھیرے چلتا ہوا آگے آیا اور کہا:”میں نے اللہ سے معافی مانگ لی ہے۔  <EOS> آپ لوگ بھی مجھے معاف کر دیں۔  <EOS> آئندہ کبھی روزہ نہیں چھوڑوں گا۔  <EOS> “  <EOP>  انس چاچو نے اُٹھ کر اسے گلے سے لگا لیا:”شاباش بیٹا! تم کو احساس دلانا ہی ہمارا مقصد تھا۔  <EOS> “ سارے گھر والے خوش تھے کہ انس کی حکمتِ عملی سے احمر راہِ راست پر آ گیا۔  <EOS>   <EOP>  <EOT>
صائبہ مشام مصطفی شہنشاہ کے والد ایک سرکس میں کام کرتے تھے، گاؤں گاؤں، بستی بستی گھومتے اور جو آمدنی حاصل ہوتی اسی سے گزر اوقات ہوتی۔  <EOS> والد کی خواہش تھی کہ شہنشاہ اچھی تعلیم حاصل کر لے، کیونکہ وہ ان کی اکلوتی اولاد تھی۔  <EOS> انھوں نے اسکول میں داخلہ بھی کروا دیا، لیکن پڑھائی میں اس کا دل نہ لگا۔  <EOS>  اس نے فیصلہ کیا کہ اب وہ اپنے والد کے ساتھ سرکس پہ جایا کرے گا، لیکن بدقسمتی سے تین ماہ گزر جانے کے باوجود وہ کسی ایک کرتب میں بھی مہارت حاصل نہ کر سکا تھا۔  <EOS> اس کا دوست مراد اس کی دل جوئی کرتا تو وہ اسے دکھ سے کہتا:”نہ میں ٹھیک سے پڑھ سکا اور نہ ڈھنگ سے سرکس کا کام سمجھ پا رہا ہوں۔  <EOS> “ ایک دن جب وہ بوجھل قدموں سے گھر لوٹ رہا تھا کہ اس کا دوست مراد سائیکل چلاتا ہوا اس کے پاس آیا اور اس کے منع کرنے کے باوجود اصرار کر کے اسے پہاڑی کی سیر کو لے گیا۔  <EOS>  (جاری ہے)  <EOP>  مراد نے سائیکل پہاڑی پر اس مہارت سے چلائی کہ شہنشاہ حیران رہ گیا۔  <EOS> شہنشاہ کا دل چاہا کہ چھلانگ لگا کر اُتر ہی جائے، جس کے بار بار ٹوکنے کا بھی مراد پر کوئی اثر نہ ہوا۔  <EOS> اللہ اللہ کر کے واپس آئے شہنشاہ نے سائیکل سے اُتر کر کہا:”سائیکل چلانے میں تم نے جو توازن قائم رکھا وہ قابلِ تعریف ہے۔  <EOS> “  <EOP>  یہ سن کر مراد ہنستے ہوئے کہنے لگا:”میرے اچھے دوست! میں کب سے تمہیں یہی تو سمجھانا چاہتا ہوں کہ ہر چیز توازن میں ہی اچھی لگتی ہے، کرتب میں تمہاری ناکامی کی وجہ بھی یہی ہے کہ تم اگر اس کی مشق کرتے ہو تو پھر دن رات کرتے چلے جاتے ہو، کھانے پینے تک کا ہوش نہیں رہتا تمہیں، اس لئے فوراً بیمار پڑ جاتے ہو، پھر صحت یابی میں اتنے دن لگ جاتے کہ تمہیں نئے سرے سے محنت کرنی پڑتی ہے، کیونکہ تم پچھلی مشق بھول چکے ہوتے ہو اور یہ سلسلہ اسی طرح چلتا رہتا ہے، خود ہی بتاؤ کیا ایسا نہیں ہے!“  <EOP>  اب شہنشاہ کی سمجھ میں اس کی بات آئی تو اسے احساس ہوا کہ واقعی بات یہی تھی، اس نے اپنے مخلص دوست کا شکریہ ادا کیا اور درست انداز میں محنت شروع کی۔  <EOS>   <EOP>  کچھ ہی دنوں میں وہ زیادہ تر کرتب بہت مہارت سے کرنے لگا تھا۔  <EOS> کرتب کے دوران اکثر لوگ خوش ہو کر اس کی ویڈیوز بناتے۔  <EOS> ایک ویڈیو وائرل ہو گئی، جس سے اچانک وہ بہت مقبول ہو گیا، لوگوں نے اس کو بڑے بڑے پروگرامز میں مدعو کرنا شروع کر دیا۔  <EOS> مقبولیت کے ساتھ اس کی آمدن میں بھی کافی اضافہ ہوا، اس نے عزم کے ساتھ تعلیم کا سلسلہ پھر سے شروع کیا۔  <EOS> پھر اس نے اپنی تعلیم اور سرکس میں توازن برقرار رکھتے ہوئے اپنے والدین کے خوابوں کو بھی پورا کیا۔  <EOS>   <EOP>  <EOT>
صبا نیاز صدیقی ”بیٹی! ذرا پانی تو ڈالو اس میں۔  <EOS> “ اللہ رکھا کمہار نے اپنی بیٹی مہرین سے کہا جو بہت دلچسپی سے اپنے بابا کو مٹی کے برتن بناتے ہوئے دیکھ رہی تھی۔  <EOS> مہرین نے مٹی میں تھوڑا سا پانی ملایا جس سے وہ مزید ملائم ہو گئی۔  <EOS> وہ بے چینی سے اپنی باری کا انتظار کر رہی تھی، کیونکہ اس بچی ہوئی مٹی سے اب کھلونے بننے تھے۔  <EOS>  مہرین کے بابا بڑی مہارت سے مٹی کے چھوٹے چھوٹے کھلونے بنا رہے تھے۔  <EOS> آہستہ آہستہ مہرین نے بھی کھلونے بنانے شروع کیے۔  <EOS> ابتداء میں تو مٹی سنبھالنا ذرا مشکل تھا، لیکن بابا کی بتائی ترکیب سے وہ جلد ہی سیکھ گئی۔  <EOS> سورج ڈھلنے سے پہلے ہی سارا کام ختم ہو گیا تھا۔  <EOS> بابا بہت خوش تھے، کیونکہ مہرین نے بڑی دل جمعی سے کام کیا تھا۔  <EOS>  (جاری ہے)  <EOP>  ”اللہ کا شکر ہے کہ کام پورا ہوا۔  <EOS>   <EOP>  اب بتاؤ میں اپنی بیٹی کے لئے شہر سے کیا لاؤں؟“  <EOP>  ”چمک!“ مہرین نے چہکتے ہوئے کہا۔  <EOS>   <EOP>  ”چلو بھئی ہم اپنی بیٹی کے لئے چمک لے آئیں گے۔  <EOS> “ بابا نے مسکراتے ہوئے کہا۔  <EOS> صبح مہرین اسکول جانے کے لئے اُٹھی تو بابا پہلے ہی برتن لے کر شہر جا چکے تھے۔  <EOS> مہرین کا اسکول چند بوسیدہ دیواروں اور پھٹی ہوئی دری پر مشتمل تھا۔  <EOS> سہولیات کی عدم دستیابی کے باوجود اس کی اُستانیاں پوری ذمے داری سے اپنا فرض ادا کر رہی تھیں۔  <EOS>   <EOP>  شام کو بابا گھر لوٹے تو خاصے تھکے ہوئے اور پریشان تھے۔  <EOS> فروخت نہ ہونے کے برابر تھی۔  <EOS> بمشکل چند ایک مٹکے، گلک اور تھوڑے سے کھلونے ہی فروخت ہو سکے، لیکن وہ پھر بھی اپنی بیٹی کے لئے چمک ضرور لائے۔  <EOS>   <EOP>  ”ایک چمک کی ہی فرمائش تو کی تھی بیٹی نے، کیسے نہ لے کر آتا۔  <EOS> “ بابا نے چمک اماں کو دیتے ہوئے کہا۔  <EOS>   <EOP>  ”میں تو سوچ رہی تھی کہ تھوڑے سے پیسے مل جائیں گے تو مہرین کے لئے اسکول کے جوتے خرید لیتے۔  <EOS>   <EOP>  ایک سال ہو گیا ہے پھٹے ہوئے جوتے پہن کر اسکول جاتے ہوئے۔  <EOS> “ اماں نے اپنی پریشانی کا ذکر کیا۔  <EOS> وہ پھکنی سے پھونک مار کر چولہے میں آگ کی لو صحیح کر رہی تھیں۔  <EOS> صبح مہرین سو کر اُٹھی تو اس کی خوشی کا ٹھکانا نہ رہا جب اماں نے اس کے ہاتھ میں رنگ برنگی چمک سے بھری چھوٹی چھوٹی شیشیاں دیں۔  <EOS> مہرین کا تو بس نہیں چل رہا تھا کہ وہ سارے گھر کو چمکا دے۔  <EOS>   <EOP>  دوپہر کو سب کی نظروں سے اوجھل مہرین ایک کونے میں بیٹھی تھی۔  <EOS> اس کے سامنے رنگ برنگی چمک کی چھوٹی چھوٹی شیشیاں تھیں اور ساتھ میں ملائم سی مٹی۔  <EOS> مہرین نے تھوڑی سی چمک مٹی پر لگائی تو وہ خوب صورت لگنے لگی۔  <EOS> مہرین نے سرخ، نیلی، گلابی اور زرد رنگ کی چمک والی مٹی تیار کی۔  <EOS> اب وہ بہت مہارت اور احتیاط سے چھوٹے چھوٹے کھلونے بنا رہی تھی۔  <EOS> مہرین اپنے کام میں اس قدر مگن تھی کہ اسے پتا ہی نہ چلا کہ کب سورج غروب ہو گیا۔  <EOS>   <EOP>  بابا نماز پڑھ کر آئے تو مہرین کے سامنے کھلونوں کا ڈھیر دیکھ کر حیران رہ گئے۔  <EOS> اندھیرے میں کھلونے ستاروں کی طرح جھلملا رہے تھے۔  <EOS>   <EOP>  ”اماں، بابا! دیکھا کتنے پیارے لگ رہے ہیں کھلونے۔  <EOS> “ مہرین سرخ رنگ کا چولہا، ایک ہانڈی دکھاتے ہوئے بولی۔  <EOS>   <EOP>  ”یہ تو بالکل ستاروں کی طرح چمک رہے ہیں۔  <EOS> “ بابا نے کھلونے ہاتھ میں لیتے ہوئے کہا۔  <EOS> مہرین کی خوشی تو دیدنی تھی۔  <EOS>   <EOP>  دوسرے دن بابا کے ساتھ مل کر مہرین نے پرانے کھلونوں پر بھی چمک لگا دی۔  <EOS> مختلف زاویوں کی پھول پتیوں نے کھلونوں پر چار چاند لگا دیے تھے۔  <EOS> شام ہونے کو آئی تھی اور بابا ابھی تک نہیں آئے تھے۔  <EOS> ابھی اماں اور مہرین یہ سوچ ہی رہے تھے کہ بابا کی آواز آئی۔  <EOS>   <EOP>  ”ارے میری پیاری بیٹی کہاں ہے؟“ بابا نے آتے ہی مہرین کا پوچھا جو دوڑ کر بابا سے لپٹ گئی۔  <EOS> بابا بہت خوش تھے۔  <EOS>   <EOP>  ان کے ہاتھ میں دو تھیلیاں بھی تھیں۔  <EOS>   <EOP>  ”مہرین کی ماں، آج تو اللہ نے بڑا کرم کیا۔  <EOS> مہرین کے چمکی والے کھلونے تو لوگوں کو ایسے بھائے کہ ایک بھی نہیں بچا، بلکہ لوگوں نے تو فرمائش تک کر دی کہ اگلی بار آؤ تو زیادہ کھلونے لانا۔  <EOS> بابا خوشی خوشی اماں کو بتانے لگے۔  <EOS> کھلونے دیکھنے کی وجہ سے لوگ برتنوں میں بھی دلچسپی لینے لگے، ماشاء اللہ، آج تو بہت اچھی فروخت ہوئی ہے۔  <EOS>   <EOP>  اللہ سلامت رکھے میری بیٹی کو۔  <EOS> “  <EOP>  ”اللہ برکت دے، لیکن آنے میں اتنی دیر کیوں ہو گئی۔  <EOS> “  <EOP>  ”ارے بھئی اس کے جوتے لینے میں دیر ہو گئی۔  <EOS> بابا نے تھیلی میں سے جوتے نکال کر دکھائے، تو مہرین خوشی سے پھولے نہ سمائی۔  <EOS> رات کے کھانے پر اماں نے سب کو مٹھائی دی جو بابا شہر سے لائے تھے۔  <EOS> آنگن خوشیوں سے مہک رہا تھا اور چمکی والے کھلونے خوشیوں میں چار چاند لگا رہے تھے۔  <EOS> “  <EOP>  <EOT>
چندہ خان آج اسکول میں پودوں کی اہمیت و افادیت سے متعلق ایک سیمینار منعقد کیا گیا تھا، جس کا نام ”پودے ہمارے دوست“ رکھا گیا تھا۔  <EOS> سب بچوں نے پودوں کی اہمیت، پودوں کے ہماری زندگی پر اثرات، پودوں کی اقسام اور ان کے بے شمار فوائد پر بہترین تقاریر پیش کیں۔  <EOS> آخر میں مہمانانِ گرامی نے بھی پودوں کی اہمیت اُجاگر کرنے کے لئے تقاریر کریں اور پھر ان بچوں سے یہ وعدہ بھی لیا وہ سب بھی ہمارے ملک کو سرسبز و شاداب بنانے اور آلودگی کے مسائل سے نمٹنے کے لئے اپنے اپنے حصے کا کردار ادا کرنے کے لئے کم از کم ایک پودا ضرور لگائیں۔  <EOS>  سب بچوں نے فیصلہ کیا کہ وہ ایک پودا اپنے اپنے گھروں میں اور ایک ایک پودا اپنے اسکول کے لان میں بھی لگائیں گے۔  <EOS>  (جاری ہے)  <EOP>  اگلے دن سب بچے اپنی پسند کا پودا لائے اور مل کر اسکول کے لان میں پودے لگائے، کچھ بچوں نے پھولوں کے، کچھ نے پھل سبزیوں کے اور کچھ نے صرف پتوں والے پودے لگائے۔  <EOS> بچوں نے اس کو شجرکاری مہم کا نام دیا۔  <EOS> نونہالو! آپ بھی کم از کم ایک پودا ضرور لگائیں، کیونکہ پودے نہ صرف ہریالی کا باعث بنتے ہیں، بلکہ یہ ہمیں آکسیجن بھی فراہم کرتے ہیں اور دنیا میں تیزی سے بدلتے موسم کو بہتر کرنے میں اہم کردار ادا کرتے ہیں۔  <EOS> اس کے علاوہ پودے ایک بہترین صدقہ جاریہ بھی ہیں۔  <EOS>   <EOP>  <EOT>
ہادیہ اعظم محلے میں بارش ہو رہی تھی اور چند بچے باہر کھیل رہے تھے۔  <EOS> انھوں نے دیکھا کہ ہوا کے زور سے ایک درخت سے پھل نیچے نرم زمین پر گر رہے ہیں۔  <EOS> وہ قریب گئے۔  <EOS> یہ پھل گرنے کا منظر غور سے دیکھ کر واپس آ گئے۔  <EOS> وہ روز وہاں کھیلنے جاتے تھے۔  <EOS> ایک دن انھوں نے دیکھا کہ جہاں پھل گرا تھا، وہاں ایک ننھی کونپل نکل چکی تھی۔  <EOS>  بچوں نے اسے بڑی دلچسپی سے دیکھا اور سوچا کہ یہ کونپل بڑی ہو کر کیسی ہو گی؟ اب اس کونپل کا بغور مشاہدہ کرنا ان بچوں کا معمول بن گیا۔  <EOS> وہ اس کو پانی بھی دینے لگے۔  <EOS> یہاں تک کہ اس ننھی کونپل نے ایک خوبصورت پودے کی شکل اختیار کر لی۔  <EOS> جس پر اکثر تتلیاں منڈلانے آ جاتیں۔  <EOS> یہ سب دیکھ کر ایک سمجھدار بچے کے ذہن میں ترکیب آئی۔  <EOS>  (جاری ہے)  <EOP>  اس نے اپنے دوستوں کو جمع کیا اور کہا:”کیوں نہ ہم اس جگہ اور آس پاس کی خالی جگہ پر مزید درخت لگائیں؟“  <EOP>  سب بچوں نے خوشی خوشی اس تجویز پر عمل کرنے کا فیصلہ کیا۔  <EOS>   <EOP>  اب جب بچوں کو وقت ملتا یا انھیں اسکول سے چھٹی ہوتی، ہو بچے اپنے گھروں سے مختلف قسم کے بیج اور چھوٹے پودے لے آتے اور اسے ننھے پودے کے آس پاس لگاتے جاتے۔  <EOS> پودے بڑے ہوتے گئے۔  <EOS> وہ ان کو پانی دیتے، سوکھے پتے الگ کرتے، ان کی حفاظت کرتے اور انھیں پروان چڑھانے میں اپنا کردار ادا کرتے۔  <EOS> وقت گزرتا گیا اور چند سالوں بعد وہ جگہ ایک خوبصورت باغ میں تبدیل ہو گئی۔  <EOS>   <EOP>  ہر طرف رنگ برنگے پھول کھلے تھے، درختوں پر پرندے چہچہاتے تھے، کئی درختوں پر پرندوں نے اپنے گھونسلے بنا لئے تھے اور ایک سکون بھرا منظر تھا۔  <EOS> بچوں نے اس باغ کو بہت محبت اور محنت سے سنوارا۔  <EOS> وہ اس پر بہت فخر محسوس کرتے کہ کیسے ایک چھوٹی سی کونپل سے ایک چھوٹی سی جنت ارضی وجود میں آ گئی۔  <EOS>   <EOP>  ایک دن ان بچوں نے سوچا کہ کیوں نہ اس باغ کو ایک مثال بنا کر دوسروں کو بھی درخت لگانے کی ترغیب دیں۔  <EOS>   <EOP>  انھوں نے ایک تنظیم بنائی جس کا نام ”ٹری فاؤنڈیشن“ رکھا۔  <EOS> اس تنظیم کا مقصد تھا کہ ہر جگہ درخت لگائے جائیں، ماحول کو صاف ستھرا بنایا جائے اور زمین کو سرسبز و شاداب رکھا جائے۔  <EOS> یوں ایک چھوٹی سی کونپل کی کہانی ایک خوبصورت باغ اور ایک بڑے مقصد میں بدل گئی، جو ان بچوں کی محنت، محبت اور عزم کا نتیجہ تھا۔  <EOS>   <EOP>  <EOT>
جدون ادیب وفات سے پہلے والد صاحب نے ایک چلتا ہوا اسکول میرے حوالے کیا اور اب حال یہ تھا کہ ان برسوں میں میرے پاس آدھے بچے رہ گئے تھے۔  <EOS> ہزار جتن کر کے بھی اسکول آگے نہیں بڑھ رہا تھا اور یوں لگ رہا تھا کہ مجھے اسکول بند کرنا پڑے گا۔  <EOS> بطور ایک مالک اور اسکول پرنسپل میں نے اسکول میں ہمیشہ مناسب طریقے اختیار کیے، تاکہ اسکول میں پڑھنے والے بچے بھی اچھے انسان بن سکیں، مگر ایسا نہیں تھا، اسکول کے بچے اخلاقی اور تعلیمی دونوں لحاظ سے پیچھے تھے اور میں سمجھ نہیں پا رہا تھا کہ ایسا کیوں کر ہو رہا ہے۔  <EOS>  پھر بہت کچھ کھو کر اپنی ناکامی کی وجہ پتا چل گئی۔  <EOS> میں نے اپنا جائزہ لیا۔  <EOS> بظاہر میں معاشرے کا ایک معزز انسان تھا، مگر حقیقت میں ایسا نہیں تھا اور ویسے بھی ہر انسان کی طرح میں خود کو دوسرے سے اعلیٰ ہی سمجھتا تھا، مگر پھر میں نے جانا کہ میں ایک کم ظرف انسان ہوں۔  <EOS>  (جاری ہے)  <EOP>  شاید میرے کامیاب نہ ہونے کی وجہ بھی یہی تھی۔  <EOS>   <EOP>  اصغر صاحب بھی میری طرح ایک اسکول چلاتے تھے۔  <EOS>   <EOP>  ایک طرح سے وہ میرے کاروباری رقیب تھے۔  <EOS> ان کا اسکول میرے والد صاحب کے زمانے میں کوئی خاص مشہور نہ تھا، مگر پھر وہ رفتہ رفتہ نمایاں ہوتے گئے اور اب وہ بہت سے والدین کی پہلی ترجیح بن چکے تھے۔  <EOS> گزشتہ سال اپنے اسکول کی سالانہ تقسیم نتائج کی تقریب میں، میں نے اصغر صاحب کو بھی مدعو کیا تھا۔  <EOS> پروگرام کمیونٹی ہال میں تھا۔  <EOS> اسٹیج پر میں نے بلدیاتی نمائندوں اور کچھ سرکاری افراد کو اور پہلی رَو میں خاص دوستوں اور والدین کو بٹھایا۔  <EOS>   <EOP>  اصغر صاحب ہال میں کسی کونے کھدرے میں بیٹھ گئے تھے۔  <EOS> وہ ایک معزز انسان تھے اور اس وقت ایک لمحے کے لئے مجھے خیال آیا کہ میں نے زیادتی کی ہے۔  <EOS> مجھے ان کو اسٹیج پر یا کم از کم ہال میں پہلی نشست پر بٹھانا چاہیے تھا، مگر پھر میں نے اپنے ذہن سے یہ سوچ کر نکال دیا کہ اس طرح ان کو میری تقریب میں پذیرائی اور شہرت ملتی اور یہ میری کاروباری ساکھ کے لئے نقصان دہ تھا۔  <EOS>   <EOP>  چند ماہ بعد اسی ہال میں اصغر صاحب نے سالانہ تقریب کا انعقاد کیا اور مجھے بھی مدعو کیا۔  <EOS> میں جانا نہیں چاہتا تھا، مگر ظاہر ہے جانا پڑا اور جیسا سلوک میں نے اصغر صاحب کے ساتھ کیا تھا، ویسے ہی توقع کے ساتھ میں اس وقت ہال میں پہنچا جب پروگرام شروع ہو چکا تھا اور میں پچھلی نشستوں پر جا کر بیٹھ گیا۔  <EOS> اصغر صاحب تقریب میں آنے والے مہمانوں کا شکریہ ادا کر رہے تھے۔  <EOS>   <EOP>  پھر ان کی نظر مجھ پر پڑی۔  <EOS> انھوں نے مجھے دیکھ کر ہاتھ ہلایا اور دوسرے ہاتھ میں مائک پکڑ کر کہا:”ہماری خوش قسمتی ہے کہ سر سہیل خان ہمارے درمیان تشریف لا چکے ہیں۔  <EOS> تعلیمی میدان میں ان کی خدمات کسی سے ڈھکی چھپی نہیں۔  <EOS> آپ ہمارے لئے باعثِ احترام اور خوش قسمتی کا سبب ہیں۔  <EOS> آپ سب کی پُر زور تالیوں میں ان سے درخواست ہے کہ آئیں اور اسٹیج پر تشریف فرماں ہوں۔  <EOS>   <EOP>  “  <EOP>  ہال میں موجود لوگوں نے زبردست تالیوں سے میرا استقبال کیا۔  <EOS> مجھے اس سلوک کی اُمید نہ تھی اور میرا طرزِ عمل ایسا رہا تھا کہ بدلے میں ایسے سلوک کا مستحق نہ تھا، مگر یہی فرق تھا مجھ میں اور اصغر صاحب میں وہ ایک اعلیٰ ظرف انسان تھے اور میں کم ظرف! اپنی نشست سے اسٹیج تک کا سفر چند لمحوں کا، مگر میرے لئے بہت طویل تھا اور میں نے انہی لمحوں میں زندگی کا سب سے اہم سبق سیکھ لیا تھا اور ساتھ ہی اپنی ناکامی کی وجوہ بھی پتا چل گئی تھیں۔  <EOS>   <EOP>  میں نے اسٹیج پر پہنچ کر اصغر صاحب سے مصافحہ کیا اور ان کی آنکھوں میں جھانکا، مگر وہاں خلوص کے سوا کچھ نظر نہ آیا۔  <EOS> اس پروگرام کے بعد میں صحیح معنوں میں تبدیل ہو گیا۔  <EOS> میری شخصیت میرے سوچنے کا انداز بھی بدل گیا۔  <EOS> مجھے انکسار اور توکل جیسی اعلیٰ صفات حاصل ہوئیں۔  <EOS> میں نے اپنی اصلاح کی، اپنے اندر سے غرور کو ختم کیا تو گویا مجھے کامیابی کا حقیقی راستہ مل گیا تھا۔  <EOS>   <EOP>  <EOT>
ماہ نور خان وہ ایک بہت شرارتی چوہا تھا، جو اپنے ماں باپ کے ساتھ رہتا تھا۔  <EOS> اس گھر میں ایک بلی بھی اپنے بچوں کے ساتھ رہتی تھی۔  <EOS> بلی کسی کو کچھ نہ کہتی، لیکن جب کوئی اس کے بچوں کو تنگ کرنے کی کوشش کرتا تو وہ برداشت نہ کرتی۔  <EOS> چوہے کے ماں باپ نے اسے سختی سے تاکید کی تھی کہ وہ بلی اور اس کے بچوں سے کوئی شرارت نہ کرے، لیکن اس نے یہ بات سنی اَن سنی کر دی، پھر اس کے ذہن میں ایک شرارت سوجھی۔  <EOS>  بلی جب رات کو اپنے بچوں کے ساتھ سو رہی تھی تو وہ چپکے سے اُٹھ کر بلی کے پاس گیا اور اپنے تیز نوکیلے دانتوں سے بلی کو زور سے کاٹ کر بھاگ گیا۔  <EOS> بلی کی یکدم آنکھ کھل گئی، لیکن چوہا یہ جا، وہ جا۔  <EOS>  تب سے بلی کو تنگ کرنا چوہے کا روز کا معمول بن گیا۔  <EOS>  (جاری ہے)  <EOP>  بے چاری بلی اس کو پکڑنے کے لئے دوڑ لگاتی، لیکن چوہا ہمیشہ ہی گھر کے کسی کونے یا سوراخ سے بھاگ جاتا۔  <EOS>   <EOP>  چوہے نے جب دیکھا کہ بلی کچھ نہیں کر پا رہی تو اب وہ بلی کے بچوں کو چھیڑنے لگا۔  <EOS> ایک دن جب بلی کے بچے کھانا کھا رہے تھے، وہ جلدی سے ان کا کھانا لے کر بھاگ گیا۔  <EOS> بلی نے دیکھا تو وہ اس کے پیچھے پیچھے بھاگی، لیکن وہ ہمیشہ کی طرح وہاں سے بھاگ نکلا۔  <EOS> اب بلی نے چوہے کو سبق سکھانے کا فیصلہ کیا۔  <EOS>   <EOP>  بلی کو معلوم تھا کہ چوہا زیادہ تر کون سے راستے سے آتا جاتا ہے۔  <EOS>   <EOP>  اس نے وہاں پر ایک شکنجہ رکھ دیا اور اس پر کھانے کی چیزوں کے چھوٹے چھوٹے ٹکڑے رکھ دیے۔  <EOS> چوہا جب دوبارہ شرارت کی نیت سے وہاں جانے لگا تو اس کی ناک میں فوراً ہی کھانے کے ٹکڑوں کی مہک آنے لگی اور وہ بے اختیار اسی طرف بڑھنے لگا۔  <EOS> جیسے ہی وہ ٹکڑوں کو کھانے کے لئے شکنجے پر چڑھا تو اچانک شکنجے میں پھنس گیا۔  <EOS> اس نے شکنجے سے خود کو چھڑانے کی بہت کوشش کی، لیکن کوئی فائدہ نہ ہوا۔  <EOS> اب اسے اپنے ماں باپ کی نصیحت یاد آئی کہ کیوں وہ اسے بلی اور اس کے بچوں کو تنگ کرنے سے منع کرتے تھے۔  <EOS> اسے اپنی غلطی کا شدت سے احساس ہونے لگا، لیکن پھر چوہا دیکھتے ہی دیکھتے تڑپتے ہوئے مر گیا۔  <EOS>   <EOP>  <EOT>
شائستہ بٹ ایک گاؤں میں ارمان نامی آدمی رہتا تھا اُس کے پاس کوئی نوکری نہیں تھی۔  <EOS> ایک دن اُس نے سوچا کہ وہ نوکری ڈھونڈنے شہر جائے گا۔  <EOS> اُس کے پاس صرف تین اشرفیاں تھیں۔  <EOS> وہ اپنے سفر پر نکل گیا۔  <EOS> جب وہ شہر پہنچا تو اُسے وہاں بہت سے لوگ مختلف کام کرتے نظر آئے تو وہ خوش ہو گیا کہ اُسے یہاں نوکری ضرور مل جائے گی، مگر سب سے پہلے کہیں رہنے کی جگہ چاہیے۔  <EOS>  اُس نے دیکھا کہ ایک گھر کے باہر لکھا ہے ”اوپر والا کمرہ خالی ہے۔  <EOS> “ اُس نے سوچا کہ وہ یہاں رہ سکتا ہے۔  <EOS> دروازہ کھٹکھٹایا تو اندر سے غصے سے بھرا آدمی باہر آیا اور پوچھا کیا چاہیے۔  <EOS> ارمان نے کہا کہ مجھے رہنے کے لئے کمرہ چاہیے۔  <EOS> آدمی نے کہا کہ کرایہ تین اشرفیاں ہو گا۔  <EOS>  (جاری ہے)  <EOP>  ارمان گھبرا گیا کہ اُس کے پاس تو تین ہی اشرفیاں ہیں۔  <EOS> اس نے کہا کہ میرے پاس صرف تین اشرفیاں ہیں اور میں نے نوکری بھی تو ڈھونڈنی ہے، میں تینوں نہیں دے سکتا آپ تھوڑا کم کر دیں۔  <EOS>   <EOP>  آدمی نے پھر کہا ”تین اشرفیاں“۔  <EOS> ارمان کی مجبوری تھی اُس نے تین اشرفیاں دے دیں اور اُسے کمرہ مل گیا۔  <EOS> صبح اُٹھنے کے بعد اسے اتنی لذیذ خوشبو آئی کہ وہ اس کی جانب چل پڑا، چلتے چلتے نیچے وہ اُس آدمی کے پاس پہنچ گیا جو سوپ بنا رہا تھا۔  <EOS> وہاں لوگوں کا رش تھا۔  <EOS> ارمان کو بھوک لگی ہوئی تھی اس نے بھی سوپ مانگا تو آدمی نے کہا ”تین اشرفیاں“۔  <EOS> ارمان نے کہا کہ میرے پاس کوئی اشرفی نہیں ہے۔  <EOS>   <EOP>  آپ مجھے ایسے ہی سوپ دے دیں لیکن آدمی نے کہا ”تین اشرفیاں“۔  <EOS> ارمان نے کہا میرے پاس کوئی اشرفی باقی نہیں ہے۔  <EOS> آپ مدد کریں لیکن آدمی نے کہا ”تین اشرفیاں“۔  <EOS> مجبوراً اُسے بھوکا رہنا پڑا۔  <EOS> خیر وہ واپس آ کر کمرے کی بالکنی میں بیٹھ گیا اور سوچا کہ سوپ کی خوشبو ہی سونگھ لوں شاید بھوک مٹ جائے۔  <EOS> آدمی نے دیکھ لیا اور اُسے بہت غصہ آیا کہ وہ اس کے سوپ کی خوشبو چرا رہا ہے۔  <EOS>   <EOP>  اُس نے ارمان کو اپنے پاس بلایا اور کہا تم میرے سوپ کی خوشبو چوری کر رہے تھے ناں، اب تمہیں اس کی قیمت چکانی ہو گی۔  <EOS>   <EOP>  ارمان نے بہت کہا کہ میں نے سوپ کی خوشبو نہیں چرائی لیکن آدمی اُسے لے کر گلی کے کونے میں لے گیا۔  <EOS> جو خود کو قاضی کہتا تھا۔  <EOS> دونوں نے قاضی کو اپنی اپنی کہانی بتائی۔  <EOS> کچھ دیر بعد قاضی نے اپنا فیصلہ سنایا۔  <EOS> وہ کہنے لگا ارمان نے تمہارے سوپ کی خوشبو چرائی ہے، یہ لو اس کی قیمت، یہ کہتے ہوئے قاضی نے اپنی میز پر ایک ایک کر کے تین اشرفیاں پھینکیں۔  <EOS>   <EOP>  تین بار․․․”ٹھن ٹھن ٹھن“ کی آواز آئی۔  <EOS> قاضی نے کہا۔  <EOS> تمہیں سوپ کی خوشبو کی قیمت مل گئی۔  <EOS> غصیلا آدمی کہنے لگا ”مگر یہ تو صرف آواز تھی۔  <EOS> “ قاضی نے کہا،”ارمان نے سوپ کی خوشبو چرائی ہے، سوپ نہیں تو تمہیں میں نے سکوں کی آواز سے قیمت چکا دی ہے۔  <EOS> “ عقلمندی سے ہر معاملے کا حل نکل سکتا ہے۔  <EOS>   <EOP>  <EOT>
سدرہ سوزر منصور گاؤں میں اپنی ماں کے ساتھ رہا کرتا تھا۔  <EOS> اس کے والد کا انتقال ہو چکا تھا اور اب وہ اپنے اور ماں کے گزر بسر کے لئے لکڑیاں جمع کرتا اور ان سے کچھ بنا کر بازار بیچ آتا۔  <EOS> ایک دن معمول کے مطابق وہ لکڑیاں جمع کرنے لگا کہ اچانک اسے ایک ایسا درخت نظر آیا جو بیچ سے کٹا ہوا تھا اور اندر جیسے کوئی غار کا راستہ تھا۔  <EOS>  ایک بونا اس کے سامنے آ گیا۔  <EOS> وہ کچھ دیر کے لئے سکتے میں آ گیا۔  <EOS> بونا اس سے مخاطب ہوا:”کیا ہوا لڑکے! تم یہاں جنگل میں کیا کر رہے ہو؟“ منصور نے جواب دیا:”کچھ نہیں بس یہاں قریب سے لکڑیاں جمع کرنے آیا تھا۔  <EOS> “ بونے نے کہا:”اچھا تو تم وہ ہی ہو جو یہاں روز آتے ہو اور لکڑیاں کاٹ کر لے جاتے ہو۔  <EOS>  (جاری ہے)  <EOP>  “  <EOP>  منصور نے ہاں میں سر ہلایا۔  <EOS>   <EOP>  بونے نے پھر کہا:”کیا تمہیں معلوم ہے تم اپنا گھر چلانے کے لئے پرندوں کا گھر ویران کر جاتے ہو، درختوں کو کاٹ کر اپنے لئے بہت سی چیزیں بناتے ہو، مگر پودا یا بیج کبھی نہیں لگاتیں۔  <EOS>   <EOP>  تم قریب سے ہی لکڑیاں لے لو، مگر ایک درخت کے بدلے ایک درخت لگاؤ۔  <EOS> اس طرح یہاں کی ہریالی کو نقصان بھی نہیں ہو گا اور تم لوگوں کا کام بھی نہیں رکے گا۔  <EOS> “ منصور نے اس کام کے لئے ہامی بھری اور اس نئے سبق کے لئے بونے کا شکریہ ادا کیا اور گھر جا کر اس نے یہ فیصلہ کیا کہ اب وہ ایک درخت کے بدلے ایک درخت ضرور لگائے گا۔  <EOS>   <EOP>  <EOT>
عروج سعد ساتھیو! یہ قصہ ہے بِیّا کا جسے انگریزی میں Baya Weaver کہتے ہیں۔  <EOS> کہانی سنانے سے پہلے بِیّا کے بارے میں کچھ بتا دوں۔  <EOS> یہ ہمارے یہاں پائے جانے والی عام چڑیوں سے ملتا جلتا پرندہ ہوتا ہے۔  <EOS> ان کے پَر زیادہ تر بھورے ہوتے ہیں، مگر پیٹ اور سر پر پیلے بال ہوتے ہیں۔  <EOS> جبکہ کچھ اقسام ایسی بھی ہوتی ہیں جن کے تقریباً تمام ہی پَر پیلے ہوتے ہیں۔  <EOS>  بہرحال ان کی بہت ہی خاص بات یہ ہے کہ ان کا گھونسلا دوسرے پرندوں کے گھونسلوں سے بالکل مختلف ہوتا ہے۔  <EOS> یہ پرندے اپنا گھونسلا درخت کے تنے میں سوراخ کر کے یا کسی شاخ کے اوپر نہیں بناتے، بلکہ ان کے گھونسلے کسی ٹہنی سے اُلٹے لٹکے ہوئے ہوتے ہیں اور ہوا کے جھونکوں کے ساتھ جھولتے رہتے ہیں۔  <EOS>  (جاری ہے)  <EOP>  ہو گئے نا حیران؟ ان کے گھونسلوں میں آنے جانے کا راستہ نیچے کی طرف سے ہوتا ہے، لیکن اس کے باوجود یہ اور ان کے انڈے بچے بھی لٹکتے ہوئے گھونسلوں سے نہیں گرتے ہیں۔  <EOS>   <EOP>  مزید حیرانی کی بات یہ ہے کہ یہ اپنے گھر تنکوں کے بجائے نرم نرم گھاس کی ایک ایک پتی کو بڑی مہارت کے ساتھ بُن کر تیار کرتے ہیں۔  <EOS> بِیّا چڑیاں یہ کام اس قدر محنت اور نفاست سے کرتی ہیں کہ انھیں دیکھ کر انسان اللہ کی قدرت کا قائل ہو جاتا ہے۔  <EOS> اب آپ کہانی پڑھیے۔  <EOS>   <EOP>  کسی دریا کے کنارے ایک جنگل میں بِیّا چڑیوں کی ایک بستی آباد تھی۔  <EOS> موسمِ بہار ختم ہونے کو تھا۔  <EOS>   <EOP>  اس دن برگد کے درخت کی سب سے اونچی شاخ پر کچھ زیادہ ہی ہلچل نظر آ رہی تھی۔  <EOS> دراصل اس دن بِیّا چڑیوں کا بہت اہم اجلاس ہونے والا تھا۔  <EOS> تقریباً تمام ہی نَر بِیّا وہاں موجود تھے اور کیوں نہ ہوتے؟ آخر معاملہ ان کی آنے والی نسلوں کی بقا کا تھا۔  <EOS> شاخ پر بہت سی نازک نازک ٹہنیوں کو ایک کے اوپر ایک جما کر اسٹیج بنایا گیا تھا جس پر ان کی بستی کا سب سے عقل مند چڑا بڑی شان سے بیٹھا ہوا تھا۔  <EOS>   <EOP>  اس کے جسم پر موجود پہلے پَر اس قدر چمکدار تھے کہ سورج کی روشنی میں ان سے سنہری شعائیں نکلتی محسوس ہوتی تھی۔  <EOS> اس لئے سب اسے سنہرا بانکا کہتے تھے۔  <EOS>   <EOP>  اجلاس شروع کرنے کے لئے اس نے پَروں کے اشارے سے سب حاضرین کو خاموش ہو جانے کا اشارہ کیا۔  <EOS> موتی میاں نے، جو کہ سنہرے بانکے کے سب سے گہرے دوست تھے، آگے بڑھ کر بات شروع کی:”آج یہاں جمع ہونے کی وجہ آپ سبھی جانتے ہیں۔  <EOS>   <EOP>  گرمیاں بس شروع ہونے ہی والی ہیں اور کچھ ہی دنوں میں ہمیں نئے گھونسلے بنانے کی تیاری شروع کرنی ہو گی، مگر مسئلہ یہ ہے کہ پچھلے کئی سالوں سے جب بھی ہم برگد اور شاہ بلوط کے درختوں پر اپنے گھر بناتے ہیں ظالم ریچھ اور چالاک لومڑی آ کر ہم پر حملہ کر دیتے ہیں اور ہمارے انڈے اور بچے ہماری نظروں کے سامنے ہڑپ کر جاتے ہیں۔  <EOS> “  <EOP>  تمام بِیّا چڑوں کے منہ لٹکے ہوئے تھے۔  <EOS>   <EOP>  ایک چڑے نے جھرجھری لی اور کہا:”ایک مرتبہ تو میری جان بھی جانے ہی والی تھی۔  <EOS> میں سو رہا تھا کہ اچانک ایک زرافے نے آ کر میرے گھر کو زور زور سے ہلانا شروع کر دیا۔  <EOS> جب اس نے اپنی کالی کالی آنکھوں سے میرے گھر میں جھانکا تو میرے بچوں نے ڈر کے مارے چیخنا چلانا شروع کر دیا۔  <EOS> جس پر زرافہ اپنے بڑے بڑے دانت نکال کر ہنسنے لگا۔  <EOS> میں نے اس کی بڑی منت سماجت کی تو اس نے ہماری جان بخشی۔  <EOS>   <EOP>  بس اب بہت ہو گیا ہے اگر ظلم کا یہ سلسلہ جاری رہا تو وہ وقت دور نہیں کہ جب ہماری نسل ہی دنیا سے ختم ہو جائے گی۔  <EOS> “  <EOP>  سنہرے بانکے نے اپنی دُم تین مرتبہ اوپر نیچے ہلائی اور کہا:”مگر اب ایسا نہیں ہو گا میرے دوستو! بے شک ہمارے دشمن طاقت میں ہم سے کہیں زیادہ ہیں، مگر اللہ تعالیٰ نے ہمیں بھی سوچنے سمجھنے کی صلاحیت دی ہے اور ہم انھیں طاقت سے نہیں، بلکہ تدبیر سے ہرائیں گے۔  <EOS>   <EOP>  “  <EOP>  موتی میاں نے چونک کر کہا:”تو کیا تمہارے پاس کوئی ایسا طریقہ ہے جو ہمیں اس مستقل خوف سے نجات دلا دے؟“  <EOP>  سنہرے بانکے نے سینے کو پھلا کر کہا:”کیوں نہیں، بہت سوچ بچار کے بعد جو تدبیر میرے ذہن میں آئی ہے، اس پر عمل کرنے کے بعد ان شاء اللہ ہمارا دشمن کبھی ہمارے اوپر حملہ نہ کر سکے گا۔  <EOS> “  <EOP>  تمام بِیّا چڑوں کے چہرے خوشی سے جیسے کھل اُٹھے اور بڑے انہماک کے ساتھ سنہرے بانکے کی تجویز سننے لگے۔  <EOS>   <EOP>  ”دیکھو دوستو! جنگل کے جنوبی حصے میں ببول کے کانٹے دار درخت کثرت سے ہیں۔  <EOS> اگر ہم اُن درختوں پر اپنا مسکن بنائیں تو کانٹوں کی وجہ سے کوئی جانور ہمارے گھروں کے نزدیک آنے کا سوچ بھی نہ سکے گا۔  <EOS> جو بھی ہماری طرف بری نیت سے بڑھے گا، منہ کی کھائے گا۔  <EOS> “  <EOP>  ”بھئی واہ واہ۔  <EOS> “  <EOP>  ”کیا شاندار ترکیب ہے۔  <EOS> “  <EOP>  ایسی زبردست تجویز سن کر تمام چڑے پھُدکنے لگے۔  <EOS>   <EOP>  آج بھی بِیّا چڑیاں چڑے اپنے نازک آرام دہ گھونسلے ببول، بیری یا کسی بھی کانٹے دار درخت پر بناتے ہیں، جس میں وہ اور ان کے بچے ہر خوف سے آزاد، ہنسی خوشی رہتے ہیں۔  <EOS> دشمن چاہے کتنا ہی طاقتور کیوں نہ ہو، عقل سے کام لے کر ہم اپنی حفاظت کر سکتے ہیں۔  <EOS> سمجھ دار قومیں بھی اپنی آنے والی نسلوں کی بہتری کے لئے ایسی منصوبہ بندی کرتی ہیں کہ ان کا مستقبل محفوظ اور روشن ہو۔  <EOS>   <EOP>  <EOT>
فلزا کائنات نومی دریا کے کنارے ایک قصبے میں اپنی بوڑھی نانی کے ساتھ رہتا تھا۔  <EOS> صبح وہ اسکول جاتا اور اسکول کے بعد قصبے کے ایک امیر مچھیرے کے پاس کام کرتا۔  <EOS> مچھیرا اس سے سخت محنت کرواتا، بات بات پر ڈانٹتا اور پھر اُجرت دینے میں بھی آنا کانی کرتا، لیکن نومی اپنی مالی مجبوری کی وجہ سے یہ نوکری نہیں چھوڑ سکتا تھا۔  <EOS>  سخت محنت کے باوجود وہ اپنی تعلیم پر پوری توجہ دیتا اور بوڑھی نانی کا بھی پورا خیال رکھنے کی کوشش کرتا۔  <EOS>  ایک دن مچھیرے نے نومی کی ذرا سی غلطی پر اسے بہت ڈانٹا اور نوکری سے بھی نکال دیا۔  <EOS> نومی روتا ہوا ایک درخت کے نیچے آ بیٹھا۔  <EOS> تھوڑی دیر بعد پتوں میں سرسراہٹ سی ہوئی اور دیکھتے ہی دیکھتے ایک بونا ان کے پیچھے سے نمودار ہوا۔  <EOS>  (جاری ہے)  <EOP>  بونا نومی کے پاس آیا اور بولا:”تم کون ہو لڑکے اور روتے کیوں ہو؟“  <EOP>  نومی ایک لمحے کے لئے حیران رہ گیا، لیکن پھر اس نے بونے کو سارا ماجرا کہہ سنایا۔  <EOS>   <EOP>  بونے نے کہا:”تم اپنی بوڑھی نانی کا خیال رکھتے ہو اور خوب محنت سے اپنا کام کرتے ہو اور تعلیم بھی حاصل کرتے ہو۔  <EOS> ایسے بچوں کو اللہ ضرور بہترین اجر دیتا ہے۔  <EOS> تم دل چھوٹا نہ کرو اور آؤ میں تمہیں اپنا شہر دکھاؤں اور اپنے لوگوں سے ملاؤں۔  <EOS> “  <EOP>  نومی بونے کا ہاتھ پکڑے درخت کے کھوکھلے تنے میں داخل ہوا تنگ سی سرنگ تھوڑی دیر بعد ایک چھوٹے، مگر پیارے سے شہر میں جا کھلی۔  <EOS>   <EOP>  نومی وہاں دوسرے بونوں سے بھی ملا۔  <EOS> خوب سیر کی اور مزے مزے کی چیزیں کھائیں۔  <EOS> واپسی پر بونوں نے اسے بہت سے تحفے بھی دیے۔  <EOS>   <EOP>  نومی خوشی خوشی گھر آیا اور نانی کو سارا حال بتایا۔  <EOS> نانی حیران ہوئیں، لیکن ساتھ ہی نومی کی تنبیہ کی کہ اس طرح بغیر بتائے نہیں جانا چاہیے تھا۔  <EOS> جب دونوں تحفے کھولنا شروع کیے تو معلوم ہوا کہ وہ سب ڈبے سونے چاندی اور قیمتی چیزوں سے بھرے ہیں۔  <EOS> نومی کو اطمینان ہوا کہ اب وہ دل لگا کر اپنی تعلیم حاصل کر سکتا ہے اور یوں نانی اور نومی شکر گزاری کے ساتھ خوشی خوشی رہنے لگے۔  <EOS>   <EOP>  <EOT>
مفسرہ نور احمد اسکول سے واپس آ رہا تھا۔  <EOS> راستے میں اسے چمکتا ہوا چراغ نظر آیا۔  <EOS> دوپہر کی تیز دھوپ میں وہ چراغ سونے کا لگ رہا تھا۔  <EOS> احمد نے جھٹ چراغ اُٹھا لیا اور اسے اپنے بیگ میں ڈال دیا۔  <EOS> احمد اندر ہی اندر خوش ہو رہا تھا کہ اسے جادوئی چراغ مل گیا ہے۔  <EOS> وہ گھر جاتے ہوئے سوچنے لگا کہ اسے چراغ سے کون سی تین خواہش پوری کروانی چاہیے! گھر پہنچ کر احمد نے اپنا بیگ ہوا میں اُچھال کر صوفے پر پھینک دیا اور خود دوسرے صوفے پہ ڈھے گیا۔  <EOS>  جوتے اُتار کر دائیں بائیں اُچھالے اور جرابیں بھی صوفے کے پاس چھوڑ دیں۔  <EOS> امی کچن سے آئیں تو افسوس سے احمد کو دیکھنے لگیں۔  <EOS> احمد کا روز کا یہی معمول تھا۔  <EOS> بہت سمجھانے کے بعد بھی احمد سست اور نکما ہوتا جا رہا تھا۔  <EOS>  (جاری ہے)  <EOP>  اس کی امی کھانا لے آئیں تو احمد نے بڑے بڑے نوالے بنائے اور کھانا کھا کے اُٹھ گیا۔  <EOS> اس کو اچانک چراغ یاد آیا تو گھبرا کر اپنا بیگ اُٹھایا۔  <EOS>   <EOP>  اس کو ڈر تھا کہ کہیں چراغ بیگ پٹخنے کی وجہ سے ٹوٹ نہ گیا ہو۔  <EOS> اس نے چراغ بیگ سے نکالا تو چراغ کا منہ اُلٹا ہو گیا تھا۔  <EOS> اس کو خود پر غصہ آیا۔  <EOS> اگر چراغ ٹوٹ جاتا تو وہ کیا کرتا۔  <EOS> اس نے چراغ کو صاف کرنا شروع کیا تو چراغ سے دھواں نکلنے لگا۔  <EOS> احمد خوشی سے اچھلنے لگا۔  <EOS> دیکھتے دیکھتے پورے کمرے میں دھواں ہو گیا اور ایک بونا جن باہر آیا۔  <EOS>   <EOP>  ”کس نے اپنی شامت بلوائی؟“ بونا جن غصے سے کہنے لگا۔  <EOS>   <EOP>  ”میں نے، میں نے۔  <EOS> “ احمد نے اُچھلتے ہوئے کہا۔  <EOS>   <EOP>  بونے جن نے غور سے احمد کو دیکھا اور کہا:”کیا نام ہے تمہا را؟ کیا شرارت کرتے ہو؟“  <EOP>  ”احمد نام ہے، مگر شرارت تو کچھ نہیں کرتا۔  <EOS> اب جلدی سے میری خواہش پوری کر دو۔  <EOS> “ احمد نے کہا۔  <EOS>   <EOP>  ”خواہش تو اچھے بچوں کی پوری ہوتی ہے اور میں الہ دین کا چراغ نہیں ہوں، بلکہ بُرے لوگوں کی شامت کا چراغ ہوں اور صرف تم ہی کو نظر آؤں گا۔  <EOS>   <EOP>  “ جن کی بات سن کے احمد کو خوف آنے لگا۔  <EOS>   <EOP>  ”نہیں، میں بُرا نہیں ہوں۔  <EOS> تم واپس چلے جاؤ۔  <EOS> “ احمد نے چراغ اُٹھاتے ہوئے کہا۔  <EOS>   <EOP>  ”ہاہاہا! ایسے نہیں بچہ! پہلے میں تین دن تمہارے پاس رہوں گا۔  <EOS> اگر تم اچھے ثابت ہوئے تو واپس چلا جاؤں گا اور اگر بُرے نکلے تو سخت سزا دوں گا۔  <EOS> “ جن نے کہا۔  <EOS>   <EOP>  ”کیسی سزا؟“ احمد نے گھبراتے ہوئے پوچھا۔  <EOS>   <EOP>  ”سزا کے طور پر میں تمھیں اس چراغ میں بند کر دوں گا اور خود آزاد ہو کر تمہارے روپ میں تمہارے میں گھر رہوں گا۔  <EOS>   <EOP>  “  <EOP>  یہ سنتے ہی احمد رونے لگا۔  <EOS> وہ تو سچ میں بہت بدتمیز تھا، سست تھا۔  <EOS> اس کی اس عادت کی وجہ سے اس کے امی ابو، دوست، اساتذہ سب پریشان تھے۔  <EOS> اسے یاد آیا کہ اس نے کیسے آ کر اپنا بستہ پھینکا تھا۔  <EOS> احمد بھاگتے ہوئے باہر گیا۔  <EOS> جرابیں اُٹھا کے جوتوں میں ڈالیں اور جوتوں کو سلیقے سے ان کی جگہ پر رکھا۔  <EOS> کھانے کے برتن اُٹھا کے سینک میں رکھے اور منہ دھو کر یونیفارم اُتار کر الماری میں رکھا۔  <EOS>   <EOP>  اسے یہ سب کرنے میں زیادہ دیر بھی نہیں لگی۔  <EOS> امی، احمد کو تیزی سے کام کرتا دیکھ خوش ہو گئیں۔  <EOS> شام میں احمد کھیلنے جانے لگا۔  <EOS> اچانک اس کی نظر بونے جن پر پڑی، جو اس کی آج کی ڈائری کھولنے والا تھا۔  <EOS> ڈائری میں اس کا کام نا مکمل ہونے کا نوٹس تھا۔  <EOS> احمد نے بھاگتے ہوئے، جن سے اپنی کاپی لی اور اپنا ہوم ورک مکمل کرنے لگا۔  <EOS> اس نے جلدی جلدی اپنا کام کیا اور پھر خوشی خوشی کھیلنے کے لئے باہر چلا گیا۔  <EOS>   <EOP>  اس کی امی، احمد میں آئی ہوئی تبدیلی پر بہت خوش ہوئیں۔  <EOS>   <EOP>  احمد نے باقی دو دن بھی اپنی ذمے داریوں کو پورا کرتے ہوئے گزارے۔  <EOS> آخری رات احمد بہت ڈرا ہوا تھا کہ خدا جانے جن کیا فیصلہ کرے۔  <EOS> رات کے نو بج رہے تھے۔  <EOS> سب رات کے کھانے کے لئے بیٹھے تھے کہ دروازے کی گھنٹی بجنے پر سب نے کھانا روک دیا۔  <EOS> احمد کے ابو کے کوئی پرانے دوست گھر آئے تھے، جو ساتھ میں اپنے بچے کو بھی لائے تھے۔  <EOS>   <EOP>  بچے کو دیکھ کر اچانک احمد کا ڈر بڑھ گیا۔  <EOS> صرف احمد کو وہ بچہ بونے جن کے روپ میں نظر آ رہا تھا، جو ان کے ساتھ ان کا بیٹا بن کے آیا تھا۔  <EOS>   <EOP>  احمد اور وہ ساتھ بیٹھ گئے۔  <EOS> سب کھانا کھانے کے بعد باتیں کر رہے تھے۔  <EOS> اچانک ابو کے دوست نے کہا:”احمد کی شرارتیں کم ہوئیں یا اب بھی سست اور کام چور ہے؟“  <EOP>  احمد کو خوف سے پسینے آنے لگے کہ ضرور اب اس کے ابو اس کی باتیں بتا دیں گے اور جن اس کو بند کر دے گا۔  <EOS>   <EOP>  ”میرا بیٹا تو بہت اچھا ہو گیا ہے۔  <EOS> اپنے سارے کام وقت پر کرتا ہے۔  <EOS> سلیقے سے اپنی کتابیں اور چیزیں رکھتا ہے اور شرارت تو ہر بچہ کرتا۔  <EOS> بس اللہ کا شکر ہے کہ احمد چھوٹی چھوٹی چیزوں کا خود ہی خیال رکھتا ہے۔  <EOS> “ امی نے بتاتے ہوئے احمد کو گلے لگا لیا۔  <EOS>   <EOP>  احمد کو بھی احساس ہوا کہ اپنی چیزوں کا خیال رکھنا، اپنی ہر چیز میں لاپروائی نہ کرنا کتنا اچھا ہے۔  <EOS>   <EOP>  چھوٹے چھوٹے کام کرنے سے بھی اس کا وقت خراب نہیں ہوتا تھا اور اب تو وہ اپنے امی ابو کا اچھا بچہ بن چکا تھا۔  <EOS> احمد نے دل میں پکا عہد کیا کہ وہ کبھی کسی کو شکایت کا موقع نہیں دے گا۔  <EOS> اس نے بونے جن کی طرف دیکھا جو اسے دیکھ کر مسکرا رہا تھا۔  <EOS> احمد بھی اسے دیکھ کر مسکرانے لگا۔  <EOS> احمد کو اب جن سے کوئی ڈر نہیں لگ رہا تھا، کیونکہ اس نے خود کو اچھا بنانے کا پکا عہد جو کر لیا تھا۔  <EOS>   <EOP>  <EOT>
مسعود احمد برکاتی مجھے آپ اچھی طرح جانتے ہیں کہ میرا کام پاکستان کی حفاظت کرنا ہے۔  <EOS> پاکستان کو اس کے دشمنوں سے بچانا اور اس زمین کی حفاظت کرنا میرا فرض ہے۔  <EOS> یہ ایک ایسا فرض ہے جس کو ادا کر کے مجھے خوشی ہوتی ہے۔  <EOS> اس فرض کو میں صرف افسروں کے حکم سے ہی نہیں، بلکہ اپنے دل کے تقاضے سے بھی ادا کرتا ہوں۔  <EOS>  میں اپنے پیارے وطن کے دفاع کے لئے جو کچھ بھی کرتا ہوں، اس سے میری روح خوش ہوتی ہے۔  <EOS> بعض لوگ سمجھتے ہیں کہ میرا کام تباہی پھیلانا، نقصان پہنچانا اور لڑائی کرنا ہے، لیکن یہ صحیح نہیں ہے۔  <EOS> میرا کام جنگ کو روکنا اور امن قائم کرنا ہے۔  <EOS>  بعض اوقات امن قائم کرنے کے لئے جنگ ضروری ہو جاتی ہے۔  <EOS> جب کوئی دوسرا ملک عقل سے کام نہیں لیتا، اس کی ہوس حد سے بڑھ جاتی ہے اور وہ دوسرے ملکوں پر بھی قبضہ کرنا چاہتا ہے یا ان کو کمزور کر کے فائدہ اُٹھانا چاہتا ہے اور جب وہ ان پر حملہ کر دیتا ہے تو میرا فرض ہو جاتا ہے کہ میں اس کا جواب دوں۔  <EOS>  (جاری ہے)  <EOP>  اپنے ملک میں اس کو گھسنے نہ دوں اور اس کو ظلم و زیادتی کا مزہ چکھاؤں۔  <EOS> اس وقت میں اپنی جان لڑا دیتا ہوں۔  <EOS> مجھے امن کے زمانے میں لڑنے کی تربیت اسی لئے دی جاتی ہے کہ اگر لڑائی ضروری ہو جائے تو پھر میں خوب لڑوں اور اپنی مہارت سے جنگ میں کامیابی اور فتح حاصل کروں۔  <EOS> آپ کو معلوم ہے جب بھی ایسا موقع آیا ہے تو میں نے، میرے ساتھیوں نے، میرے افسروں نے بے خوف ہو کر بڑی بہادری، حوصلے اور ہمت سے دشمن کا مقابلہ کیا ہے اور اس کو سبق سکھایا ہے اور کسی قربانی سے دریغ نہیں کیا۔  <EOS>   <EOP>  ہم نے اپنی جانیں قربان کر کے اپنے پیارے پاکستان کا دفاع کیا ہے۔  <EOS> حملہ آور کو کامیاب نہیں ہونے دیا ہے۔  <EOS>   <EOP>  میں اپنے ملک کی خدمت کے علاوہ اپنی قوم کی خدمت بھی کرتا ہوں۔  <EOS> جنگ کے علاوہ امن کے زمانے میں جب کوئی ہنگامی صورت پیدا ہوتی ہے اور شہروں میں بھی میری ضرورت پڑتی ہے تو میں حاضر ہوتا ہوں۔  <EOS> طوفانوں اور سیلابوں میں بھی ملک و قوم کی خدمت کر کے خوش ہوتا ہوں۔  <EOS>   <EOP>  مجھے تربیت دی جاتی ہے، یعنی لڑنے اور دشمن کا مقابلہ کرنے کا فن سکھایا جاتا ہے۔  <EOS> مجھے بہترین ہتھیاروں کا استعمال بتایا جاتا ہے، لیکن مجھے یہ بھی بتایا گیا ہے کہ نظم و ضبط، حکم کی پابندی، وطن سے میری محبت، میرا ایمان، میرا جذبہ اور میرا کردار میری اصل طاقت ہے۔  <EOS> ایمان اور کردار انسان کو جو قوت عطا کرتے ہیں وہ ہر قوت پر غالب آ سکتی ہے۔  <EOS> میں ایک ”پاکستانی فوجی“ ہوں۔  <EOS> مجھے یہ قوت حاصل ہے اور یہی میری کامیابی کی ضامن ہے۔  <EOS>   <EOP>  <EOT>
شازیہ کاشف ”بھائی! آج تو گرمی سے بُرا حال ہو رہا ہے۔  <EOS> “ احمد بجلی آتے ہی پنکھے کے سامنے بیٹھتے ہوئے بولا۔  <EOS>  ”ہاں میں بھی ابھی ابھی نہا کے آیا تھا، مگر کوئی فائدہ نہیں ہوا۔  <EOS> “ عبداللہ نے گھوم کر اسے اپنی پسینے سے کمر پر چپکی قمیض دکھائی۔  <EOS>  ”میرا تو باہر جا کر کھیلنے کو بھی دل نہیں کر رہا۔  <EOS>  “ چھوٹا احمد اُداسی سے بولا۔  <EOS>  ”بیٹا! یہ گرمی بھی ہم انسانوں کی وجہ سے ہی بڑھ رہی ہے۔  <EOS> “ دادا جان کافی دیر سے ان کی گفتگو سن رہے تھے، اخبار تہہ کرتے ہوئے بولے۔  <EOS>  ”وہ کیسے دادا جان!“ دونوں نے ایک ساتھ حیرت سے پوچھا۔  <EOS>  ”بیٹا! یہاں انسان اپنی جہالت اور خود غرضی کی وجہ سے درختوں کی کٹائی کرتے رہے۔  <EOS> جس کے نتیجے میں عالمی درجہ حرارت میں تیزی سے اضافہ ہوا ہے۔  <EOS>  (جاری ہے)  <EOP>  یہ انتہائی گرمی کی لہر اسی کا نتیجہ ہے۔  <EOS> “ انھوں نے تفصیل سے بتایا۔  <EOS>   <EOP>  وہ دونوں غور سے دادا جان کی باتیں سن رہے تھے۔  <EOS> شام کو دادا جان دونوں بچوں کو قریبی جنگل لے گئے، جہاں آدھے سے زیادہ جنگل میں درخت کٹے ہوئے تھے۔  <EOS> جگہ جگہ راکھ کا ڈھیر تھا۔  <EOS> اب وہ دونوں دادا جان کی بات کو بخوبی سمجھ رہے تھے۔  <EOS>   <EOP>  ”تو دادا جان! اس مسئلے کا کوئی حل بھی تو ہو گا؟“ عبداللہ نے ارد گرد دیکھتے ہوئے پوچھا۔  <EOS>   <EOP>  ”ہاں بچو! ہر مسئلے کا کوئی نہ کوئی حل ضرور ہوتا ہے۔  <EOS> اگر ہر انسان اپنے حصے کا درخت لگائے تو اس مسئلے پر قابو پایا جا سکتا ہے۔  <EOS> “  <EOP>  ”لیکن دادا جان! ہمارے لگائے درخت تو بہت دیر میں بڑے ہوں گے، ہے ناں؟“  <EOP>  ”کسی کے لگائے ہوئے درخت ہمیں فائدہ پہنچا رہے ہیں، ہمارے لگائے ہوئے درخت آنے والی نسل کو صاف ہوا اور ٹھنڈا موسم پہنچائیں گے۔  <EOS> “ انھوں نے پیار سے سمجھایا۔  <EOS>   <EOP>  اگلے دن وہ دونوں بچے دادا جان کے ساتھ پھر اس جنگل میں موجود تھے۔  <EOS> دادا جان نے ان کی فرمائش پر ایک چھوٹا سا پودا لے کر دیا تھا۔  <EOS>   <EOP>  <EOT>
جمیل احمد جنگل میں ندی کے کنارے ایک درخت کے تنے میں ننھی چیونٹی نے اپنا گھر بنایا ہوا تھا وہ بہت محنتی اور سمجھدار تھی۔  <EOS> سارا دن کھانا جمع کرنے میں لگی رہتی۔  <EOS> اس نے اپنے گھر میں بہت سے بیج اور اناج کے دانے اکٹھے کر رکھے تھے، تاکہ برسات کے موسم میں اسے کھانا تلاش کرنے میں کوئی پریشانی نہ آئے۔  <EOS>  گرمیوں کی ایک دوپہر چیونٹی کو پیاس محسوس ہوئی تو وہ ندی کنارے گئی۔  <EOS> اچانک تیز ہوا کا ایک جھونکا آیا اور چیونٹی ندی میں گر گئی۔  <EOS> پانی بہت تیز اور گہرا تھا، وہ بہنے لگی۔  <EOS> ایک فاختہ ندی کے کنارے ایک درخت پر بیٹھی چیونٹی کو بہتے دیکھ رہی تھی۔  <EOS> اس نے درخت سے ایک پتا توڑا اور اُڑ کر ندی میں چیونٹی کے پاس پانی میں پھینک دیا، چیونٹی نے فاختہ کو پتا پھینکتے دیکھ لیا تھا وہ فوری اُس پتے پر بیٹھ گئی، پتا پانی میں تیرتا ہوا ندی کے کنارے آ لگا، چیونٹی خشکی پر آ گئی۔  <EOS>  (جاری ہے)  <EOP>  ندی سے باہر آنے کے بعد اُس نے بی فاختہ کا شکریہ ادا کیا۔  <EOS> اس کے بعد ان دونوں میں دوستی ہو گئی۔  <EOS> وقت گزرتا گیا۔  <EOS> ایک دن بہت تیز طوفانی بارش ہو رہی تھی، ایسے میں فاختہ رزق تلاش کرنے کہیں جا نہ سکی، اپنے گھونسلے میں دبکی بیٹھی رہی۔  <EOS> سارا دن درخت پر گزارنے کے بعد فاختہ کو بہت بھوک لگی۔  <EOS> جب شام ہو گئی اور بارش تھم گئی تو وہ زمین پر کھانے کے لئے اِدھر اُدھر ڈھونڈنے لگی لیکن کچھ نا ملا، اتنے میں چیونٹی اپنے گھر سے باہر آئی تاکہ فاختہ کی خیر خبر لے سکے، اُسے وہ سامنے ہی مل گئی۔  <EOS>  کیا بات ہے تم بہت پریشان لگ رہی ہو۔  <EOS> چیونٹی نے پوچھا۔  <EOS>  فاختہ نے کہا:”آج بارش کی وجہ سے کہیں نہ جا سکی کھانے کو بھی کچھ نہیں ملا بہت بھوک لگ رہی ہے۔  <EOS> لگتا ہے آج بھوکا ہی سونا پڑے گا۔  <EOS> “ چیونٹی نے فاختہ سے کہا:”فکر کی کوئی بات نہیں میں نے اپنے گھر میں بہت سا اناج جمع کر رکھا ہے میں تمھیں لا کر دیتی ہوں وہ تیزی سے گئی اور گھر سے اناج کے دانے لا کر فاختہ کو دیئے۔  <EOS>  فاختہ نے پیٹ بھر کر دانہ کھایا اور چیونٹی کا شکریہ ادا کیا۔  <EOS> “ چیونٹی نے فاختہ سے کہا:”شکریہ کی کوئی بات نہیں تم نے میری جان بچائی تھی، میرا بھی فرض تھا کہ مشکل وقت میں تمہاری مدد کروں۔  <EOS> میں سارا دن محنت کر کے اناج اکٹھا کرتی ہوں، تاکہ بارش کے موسم میں کام آ سکے۔  <EOS> تم بھی اناج اکٹھا کرنے میں میری مدد کرو ہم مل بانٹ کر کھایا کریں گے۔  <EOS> اب فاختہ اناج کے دانے اکٹھے کر کے چیونٹی کو دیتی، وہ انہیں اپنے گھر میں جمع کر لیتی، جب کبھی بارش کا موسم آتا چیونٹی اور فاختہ مل کر کھاتیں۔  <EOS> “ بچو! اس کہانی سے ہمیں یہ سبق ملتا ہے کہ ہمیشہ ایک دوسرے کی مدد کرنی چاہیے اور مل بانٹ کر کھانا چاہیے۔  <EOS>   <EOP>  <EOT>
سمعیہ ارم اقبال وہ ایک ننھی منی پیاری سے نازک سی چڑیا تھی۔  <EOS> وہ چوں چوں کرتی گھروں کی منڈیر اور درخت کی شاخوں پر جاتی، جہاں دانہ دنکا ملتا، خود بھی کھاتی اور کچھ دانے چونچ میں رکھ کر کچھ فاصلے پر کھڑے برگد کے درخت پر موجود گھونسلے میں ڈال کر آ جاتی۔  <EOS> ننھی چڑیا کی خالہ بیمار تھیں اور دانہ تلاش کرنے درخت سے باہر نہیں جا سکتی تھیں، اس لئے وہ ہر روز ان کے لئے خوراک کا بندوبست کرتی تھی۔  <EOS>  ایک دن وہ خالہ کے گھونسلے میں دانہ ڈالنے گئی تو خالہ چڑیا وہاں نہیں تھی۔  <EOS> ننھی چڑیا کو فکر ہوئی۔  <EOS> وہ اُڑتی ہوئی خالہ کو تلاش کرتی رہی۔  <EOS> خالہ چڑیا نظر ہی نہیں آئی۔  <EOS> ننھی چڑیا تھک ہار کر ایک شاخ پر بیٹھ گئی۔  <EOS>  اسی درخت کی دوسری شاخ پر چچا اُلّو کا گھونسلا تھا۔  <EOS>  (جاری ہے)  <EOP>  انھوں نے چڑیا کو بلا کر اس کے ہاتھ میں کاغذ کا ایک ٹکڑا تھما دیا، جس پر لکھا تھا:”میری ننھی بھانجی! میری طبیعت اب قدرے بہتر ہے، لہٰذا میں ہُد ہُد میاں کے ساتھ لمبی سیر کو جا رہی ہوں، کیونکہ معالج نے مکمل صحت یابی کے لئے سفر کرنے کا مشورہ دیا ہے۔  <EOS>   <EOP>  میں شام تک واپس آ جاؤں گی۔  <EOS> “ فقط تمہاری خالہ۔  <EOS>   <EOP>  ننھی چڑیا نے خط پڑھ کر سکون کا سانس لیا، پھر یکا یک چچا اُلّو سے کہا:”میں کب سے ایک شاخ سے دوسری شاخ، اس ڈال سے اُس ڈال اُڑتی پھر رہی ہوں۔  <EOS> آپ خاموش دیکھتے رہے۔  <EOS> مجھے پہلے ہی آواز دے کر یہ خط کیوں نہ دیا؟“  <EOP>  چچا اُلّو نے اپنا چشمہ اُتار کر صاف کرتے ہوئے کہا:”ہر مشکل کے بعد ملنے والی آسانی کی قدر زیادہ ہوتی ہے۔  <EOS>   <EOP>  تم اپنی خالہ کی فکر میں یہاں وہاں اُڑتی پھر رہی تھیں۔  <EOS> جب تھک کر بیٹھی اور خط پڑھا تو تمہارے منہ سے اطمینان کی ٹھنڈی سانس کے ساتھ شکر کا لفظ بھی نکلا۔  <EOS> میں فوراً بتا دیتا تو یہ بات تمہارے لئے غیر معمولی نہ ہوتی۔  <EOS> “  <EOP>  ”چچا جی! شکریہ، زندگی کا یہ سبق اچھا ہے۔  <EOS> میں اسے اپنے ذہن میں بٹھا لیتی ہوں۔  <EOS> “  <EOP>  ننھی چڑیا کچھ دیر بعد وہاں سے اُڑی اور سوچا اب کون سی نیکی کی جائے۔  <EOS>   <EOP>  یہ سوچ کر وہ یہاں وہاں پھُر پھُر کرتی دانہ چگتی اُڑتی ہوئی ایک منڈیر پر جا بیٹھی۔  <EOS>   <EOP>  دو کسان آپس میں باتیں کر رہے تھے:”ہماری کھڑی فصلوں میں ٹڈی دَل کا حملہ ہونے والا ہے۔  <EOS> سمجھ میں نہیں آ رہا ہے، کیا کریں کہ یہ مصیبت ٹَل جائے۔  <EOS> “  <EOP>  ننھی چڑیا یہ سن کر اسی وقت اُڑی اور چچا اُلّو کے پاس واپس آئی اور انھیں یہ بات بتائی۔  <EOS> کچھ دیر غور کر کے چچا اُلّو نے تمام پرندوں کو اجلاس کی دعوت دے دی۔  <EOS>   <EOP>  ننھی چڑیا نے گاؤں والوں کی فکر اور پریشانی سب کو بتائی۔  <EOS> تمام پرندوں نے چوں چوں، چیاں چیاں، ٹی ٹاں، او۔  <EOS> ای کی آوازیں نکال کر اس بات پر اتفاق کیا کہ ہم سب آنے والی ٹڈی دَل کے حملے کو ناکام بنا دیں گے۔  <EOS> ہم جھنڈ کی صورت میں ان کے جتھے کو توڑیں گے۔  <EOS> جو پرندے گوشت خور ہیں، وہ انھیں کھا بھی سکتے ہیں۔  <EOS>   <EOP>  اُلّو برادری، ہُد ہُد کا پورا خاندان، چڑیوں کے غول، گدھوں کے قبیلے، بلبل، چیل، ابابیل برادری سب پُرجوش تھے، لیکن کوے برادری کی ہچکچاہٹ سب کو بُری لگی۔  <EOS>   <EOP>  تمام پرندوں نے یک زبان ہو کر انھیں بتایا کہ ہم پرندوں پر انسانوں کے جو احسانات ہیں، وہ گنوائے کہ کس طرح یہ انسان اناج اُگاتے ہیں۔  <EOS> درختوں، پودوں کی دیکھ بھال کرتے ہیں۔  <EOS> زندگی کی گاڑی چلانے کے لئے ایک دوسرے کا ساتھ دیتے ہیں اور ہماری خوراک ان ہی کی بدولت ہم تک پہنچتی ہے۔  <EOS> وغیرہ وغیرہ۔  <EOS>   <EOP>  اب کوا برادری بھی اس مہم کے لئے تیار تھی۔  <EOS> جب ٹڈی دَل فصلوں پر حملہ کرنے کو آگے بڑھے تو اپنے سامنے دس گنا بڑے پرندوں کے جھنڈ کو آتا دیکھ کر سرپٹ واپس پلٹ گئے۔  <EOS>   <EOP>  ننھی چڑیا خوشی سے جھومتی گاؤں کے کسان کے گھر کی منڈیر پر جا پہنچی اور جھوم جھوم کر گانے لگی۔  <EOS>   <EOP>  جب مشکل کوئی آوے ہے ہمت تُو کیوں ہارے ہے  <EOP>  گر جوش جواں تُو رکھے ہے یہ دیکھ دشمن ہی ہارے ہے  <EOP>  کسانوں نے تمام پرندوں کا شکریہ ادا کیا اور ٹوکرے بھر بھر کر اناج چگنے کے لئے دیا۔  <EOS> چچا اُلّو نے اپنی گول گول آنکھیں گھماتے ہوئے چڑیا کو دوسری نصیحت کی:”جو کسی پر آنے والی مشکل کو آسان کرتا ہے وہ سمجھو اپنے لئے آسانی کی راہ کھولتا ہے۔  <EOS> “  <EOP>  <EOT>
عاصمہ فرحین جیسے ہی مغرب کی اذان ہوئی۔  <EOS> کوہ قاف کے جن بچے اسکول جانے کے لئے تیار ہونے لگے۔  <EOS>  ”میں نہیں جاؤں گا اسکول۔  <EOS> “ ایک جن بچے شوکی نے اپنی ماں جنی سے کہا۔  <EOS>  ”کیوں بھئی!“ وہ تنک کر کہنے لگی۔  <EOS>  ”آپ نے میرے لئے کھیر کی دیگ نہیں پکائی۔  <EOS> اب میں کیا کھاؤں گا؟“ اس نے منہ بسورا۔  <EOS>  ”صبح شام میں دیگیں پکا پکا کر تھک چکی ہوں۔  <EOS> ابھی تمہارے ابا کے لئے پانچ دیگیں پکا رہی ہوں۔  <EOS> اگر تم باپ بیٹوں کے یہی چونچلے رہے تو میں اپنے میکے چلی جاؤں گی۔  <EOS> “ ماں جنی نے اسے اپنی بڑی بڑی آنکھوں سے گھورا۔  <EOS>  ”یہ لو۔  <EOS> “ اب اس کی ماں نے اپنی قمیض کی جیب سے اشرفیاں نکالیں اور اسے پکڑا دیں:”اسکول میں کچھ کھا لینا۔  <EOS> “ شوکی کے جن ابا اس پہاڑ کے غار کے باہر اُڑن کھٹولے پر انتظار کر رہے تھے۔  <EOS>  (جاری ہے)  <EOP>  جہاں اس کے پندرہ بہن بھائی اور موجود تھے۔  <EOS> تھوڑی دیر بعد وہ اپنی جماعت میں بیٹھا تھا اور اپنے دوست چوچو کو ساری روداد بتائی:”میرے پاس ایک آئیڈیا ہے۔  <EOS> چوچو نے سرگوشی کی۔  <EOS> “  <EOP>  استاد بھوت جماعت میں نہیں آئے تھے۔  <EOS> اسی لئے دونوں آرام سے باہر نکلے اور فوراً ہی کوہ قاف کے اونچے پہاڑ پر پہنچ گئے۔  <EOS>   <EOP>  ”یہ دیکھو زمین۔  <EOS> آج جمعرات ہے اور انسان حلوائی مزے مزے کی مٹھائیاں بناتے ہیں۔  <EOS>   <EOP>  تھوڑی دیر کے لئے زمین پر چلتے ہیں۔  <EOS> پھر مٹھائیاں خرید کر لائیں گے اور مزے مزے سے کھائیں گے۔  <EOS> “  <EOP>  پھر وہ پہاڑ سے زمین پر جھانکنے لگے۔  <EOS> ان کی آنکھیں بہت تیز تھیں۔  <EOS> کلو حلوائی کی دکان پر ڈھیر ساری جلیبیاں، برفی، رنگ برنگے چم چم اور رس گلے رکھے ہوئے تھے اور وہ گاہکوں کے انتظار میں بیٹھا ہوا آوازیں لگا رہا تھا۔  <EOS> شوکی اور چوچو کے منہ میں پانی بھر آیا۔  <EOS>   <EOP>  دونوں دکان پر پہنچے اور مٹھائیاں خرید کر واپس اپنی جماعت میں آ گئے اور چپکے چپکے سے کھانے لگے۔  <EOS> جلد ہی خوشبو پوری جماعت میں پھیل گئی اور ان کے ساتھی بھی مٹھائیاں چکھنے لگے۔  <EOS> جیسے ہی استاد بھوت کمرے میں داخل ہوئے۔  <EOS> سارے بچے مل کر مٹھائیاں ختم کر چکے تھے۔  <EOS> ادھر کلو حلوائی کے مزے ہو گئے۔  <EOS> زندگی میں پہلی بار اس کی ساری مٹھائی بک گئی تھی۔  <EOS>   <EOP>  اس کی بیوی پہلے تو بہت حیران ہوئی۔  <EOS> پھر خوشی سے رقم گننے لگی۔  <EOS>   <EOP>  کوہ قاف کے جن بچوں کا جب دل چاہتا۔  <EOS> زمین پر آتے اور کلو حلوائی کی ساری مٹھائیاں خرید کر لے جاتے۔  <EOS> دوسری طرف کوہ قاف کے اسکولوں سے شکایات آنے لگیں کہ جن بچے گھر سے تو آتے ہیں، مگر اسکول میں غیر حاضر ہوتے ہیں۔  <EOS> وزیرِ تعلیم جن نے جاسوس جنوں کے ذریعے تحقیقات کروائیں تو معلوم ہوا کہ جن بچے مٹھائی کے رسیا ہیں اور مٹھائی خریدنے زمین پر جاتے ہیں۔  <EOS>   <EOP>  چنانچہ فوراً ہی کارروائی کی گئی اور جن بچوں پر سختی کی جانے لگی۔  <EOS> نتیجہ یہ نکلا کہ کچھ بچے زمین سے واپس ہی نہیں آئے۔  <EOS> جس پر جن پولیس، جن اساتذہ اور جن والدین سر جوڑ کر بیٹھے۔  <EOS>   <EOP>  ”کیوں نہ ہم کلو حلوائی کو ہی کوہ قاف لے آئیں۔  <EOS> اس طرح یہ مسئلہ ہمیشہ کے لئے حل ہو جائے گا۔  <EOS> “ ایک جن نے مشورہ دیا، جسے سب نے پسند کیا۔  <EOS>   <EOP>  پھر چند جاسوس جنوں کی ٹولی کوہ قاف سے زمین روانہ ہوئی اور جب کلو حلوائی سو گیا تو اسے ایک بورے میں بند کر کے کوہ قاف لے آیا گیا۔  <EOS>   <EOP>  صبح جب اس کی آنکھ کھلی۔  <EOS> تو اپنے آس پاس جنوں، بھوتوں کو دیکھ کر ڈر گیا۔  <EOS>   <EOP>  اسے وزیرِ تعلیم جن کے پاس پیش کیا گیا:”اگر تم کوہ قاف میں حلوائی کی دکان کھول لو تو روزانہ تمہیں ایک اشرفیوں کی تھیلی پیش کی جائے گی۔  <EOS> “  <EOP>  کلو حلوائی کی آنکھیں خوشی سے چمکنے لگیں۔  <EOS> اب وہ دوپہر کو اٹھتا اور شیرہ تیار کر کے کڑاہی میں گھی ڈالتا۔  <EOS> پھر میدہ، بادام، پستے، اور میوہ ڈال کر مزے مزے کی مٹھائیاں بناتا۔  <EOS>   <EOP>  گیارہ جن اس کے ملازم تھے۔  <EOS> وہ جیسا کہتا، ویسے ہی کام کرتے۔  <EOS> صبح جب فجر کے بعد سوتا تو ایک جن اس کے ہاتھ پاؤں دباتا اور ایک جن اسے لوری سناتا، یہاں تک کہ اسے نیند آ جاتی۔  <EOS> جب کلو حلوائی غائب ہوا تو اس کی بیوی خوب روئی اور چیخی چلائی مگر وہ نہیں ملا۔  <EOS> ان کے آٹھ چھوٹے چھوٹے بچے تھے۔  <EOS> فیس نہ ہونے کی وجہ سے وہ اسکول نہیں جا سکتے تھے۔  <EOS> بادل نخواستہ اس نے بیکری کھولی۔  <EOS>   <EOP>  اور مٹھائیاں بنانے لگی۔  <EOS> چھوٹے چھوٹے بچے اس کا ہاتھ بٹاتے، مگر کلو حلوائی جیسی لذت نہیں تھی۔  <EOS> اکثر وہ اور اس کے بچے کلو حلوائی کو یاد کر کے روتے۔  <EOS> ادھر کلو حلوائی کے پاس ایک دن ایک جن زادی اپنے چھوٹے بچے کو لے کر سفید چم چم لینے آئی تو اسے دیکھ کر اسے اپنا چھوٹا بیٹا یاد آ گیا۔  <EOS> وہ پھوٹ پھوٹ کر رونے لگا۔  <EOS> اتنا رویا کہ اس کے ماتحت جن پریشان ہو گئے۔  <EOS>   <EOP>  کہنے لگے:”آقا! بتائیے کیا ہم سے کوئی غلطی ہو گئی؟“  <EOP>  میرا بچہ زمین پر ہے۔  <EOS> میں نے اسے بہت دنوں سے نہیں دیکھا۔  <EOS> میں زمین پر جاؤں گا۔  <EOS> جب جنوں نے دیکھا کہ وہ مسلسل رو رہا ہے تو شہنشاہ سے پوچھ کر رات کو کلو حلوائی کی بیوی اور آٹھوں بچوں کو بوری میں بند کر کے لے آئے۔  <EOS> سہ پہر کو جب کلو حلوائی اُٹھا تو بیوی بچوں کو دیکھ کر بہت خوش ہوا اور انھیں اپنے گزرے وقت کے بارے میں بتایا۔  <EOS>   <EOP>  پھر اشرفیوں کی بوریاں دکھائیں۔  <EOS> ”جب تم انھیں زمین پر لے جا ہی نہیں سکتے تو ان کا کیا فائدہ؟“ اس کی بیوی غصے سے کہنے لگی اور میرے بچوں کے مستقبل کا کیا ہو گا؟“  <EOP>  ”تو کیا کروں؟“ کلو حلوائی ڈر گیا۔  <EOS> اسے شروع سے ہی اپنی بیوی سے دبتا تھا۔  <EOS> دوسرے دن مٹھائی بناتے ہوئے کلو حلوائی کے ساتھ اس کی بیوی بھی موجود تھی۔  <EOS> اس نے مٹھائی میں میٹھا دُگنا کر دیا اور جیسے ہی جن بچوں نے مٹھائی کھائی۔  <EOS>   <EOP>  زیادہ میٹھے کی وجہ سے پڑھتے پڑھتے سو گئے۔  <EOS> ایک دن اس نے پیٹ خراب کرنے والی دوائی ڈال دی۔  <EOS> اگلے دن تمام بچے اپنا پیٹ دبائے اِدھر سے اُدھر پھرتے رہے۔  <EOS> کوہ قاف میں پانی ختم ہو گیا۔  <EOS> ایک دن اس نے میٹھے کی جگہ مرچیں ڈال دیں۔  <EOS> جس نے بھی مٹھائی کھائی، اس کا منہ لال ہو گیا۔  <EOS> بچوں کی صحت سے پریشان ہو کر وزیرِ تعلیم جن کلو حلوائی کے باورچی خانے میں آیا۔  <EOS>   <EOP>  اس کی بیوی نے دیکھ لیا تھا، مگر اس پر ظاہر نہیں کیا۔  <EOS> کہنے لگی:”بس کلو! دیکھنا کچھ ہی دنوں بعد ان کے بچے مٹھائی کھا کھا کر سست اور نکمے ہو جائیں گے۔  <EOS> اور انسان یہاں آ کر قبضہ کر لیں گے۔  <EOS> ہاہا․․․․․ہاہا․․․․․ہاہا۔  <EOS> “  <EOP>  جب وزیرِ تعلیم جن نے کلو حلوائی کی بیوی کی بھیانک آواز سنی۔  <EOS> تو ڈر گیا۔  <EOS> ”ان کی خیریت اسی میں ہے کہ ہمیں اور بچوں کو بحفاظت اشرفیوں کے خزانے سمیت زمین پر چھوڑ آئیں، ورنہ میں سائنس دانوں کو اس جگہ کے بارے میں بتا دوں گی۔  <EOS>   <EOP>  چوبیس گھنٹوں میں کوہ قاف پر حملہ ہو جائے گا۔  <EOS> “ یہ سنتے ہی جن نے ساری صورتِ حال شہنشاہ کو بتائی۔  <EOS> شہنشاہ نے فوراً کارروائی کی۔  <EOS> جنوں کی ایک ٹولی نے کلو حلوائی اور اس کے خاندان کو رات کے اندھیرے میں ان کے گھر چھوڑ آئے اور کوہ قاف سے زمین تک کا راستہ ہمیشہ کے لئے بند کر دیا۔  <EOS> صبح جب کلو حلوائی، اس کی بیوی اور بچے اُٹھے تو اپنا گھر اور اشرفیوں کا خزانہ دیکھ کر بہت خوش ہوئے، مگر کلو حلوائی اب بھی مٹھائی بنا کر بیچتا ہے۔  <EOS> اور ضرورت مندوں کی اشرفیوں سے مدد کرتا ہے۔  <EOS>   <EOP>  <EOT>
راحت چوہدری بہت پہلے کی بات ہے ملک سکونستان پر ایک بادشاہ حکومت کرتا تھا۔  <EOS> وہ بہت رحم دل اور نیک فطرت بادشاہ تھا جو اپنی رعایا کا ہر طرح سے خیال رکھتا۔  <EOS> اسی لئے وہ ملک سکون کا گہوارہ بنا رہا اور سکونستان کہلاتا۔  <EOS>  ہامون جادوگر ایک نہایت بُرا اور بدفطرت قسم کا جادوگر تھا جو لوگوں کو اور خاص کر بچوں کو تنگ کر کے بہت خوش ہوتا۔  <EOS>  وہ اکثر لوگوں کے گھروں سے ان کی قیمتی چیزیں چُرا کر بھاگ جاتا۔  <EOS> کچھ لوگ ہمت کر کے ہامون جادوگر کے پاس جا کر اس سے اپنی چیزیں واپس مانگتے تو وہ ان کو چوہا، بلی اور مختلف قسم کے جانوروں کی شکل میں بدل کر اپنے پاس موجود پنجروں میں ڈال دیتا۔  <EOS>  بادشاہ نے ہامون جادوگر کو گرفتار کرنے کا حکم دیا۔  <EOS>  (جاری ہے)  <EOP>  وزیر نے اسی وقت اعلان کرایا۔  <EOS> جادوگر پر قابو پانے والے کو منہ مانگا انعام دیا جائے گا۔  <EOS>   <EOP>  کچھ لوگوں نے کوشش کی، لیکن وہ سب ایک بار ہامون جادوگر کے پاس جا کر کبھی واپس نہ آئے اور انھیں بھی ہامون جادوگر نے پنجرے میں قید کر ڈالا۔  <EOS> یہ صورتِ حال دیکھ کر بادشاہ سمیت عوام بہت مایوس ہو گئی۔  <EOS>   <EOP>  ایک شخص بادشاہ کی خدمت میں حاضر ہوا اور بولا:”بادشاہ سلامت! میں ہامون جادوگر کو پکڑ کر آپ کی خدمت میں پیش کرنا چاہتا ہوں۔  <EOS> “ بادشاہ نے اجازت دے دی۔  <EOS>   <EOP>  وہ شخص ہامون جادوگر کے غار کے پاس جھاڑیوں میں چھپ کر اس کے روز کے معمولات دیکھتا رہا۔  <EOS> تقریباً ایک ہفتے کے دوران اس نے یہ دیکھا کہ ہامون جادوگر ایک مخصوص وقت پر ایک خاص قسم کا شربت پیتا ہے جو شاید اس کی طاقت کا راز بھی تھا۔  <EOS> ساتھ ہی یہ بھی پتا چلا کہ ایک مخصوص جڑی بوٹی سے ہامون جادوگر کو سخت الرجی ہے، جس سے اس کی طاقت کم ہونے لگتی ہے۔  <EOS>   <EOP>  اس شخص نے وہ مخصوص جڑی بوٹی تلاش کر کے اس کا عرق نکالا اور ایک چھوٹی سی بوتل میں ڈال کر انتظار کرنے لگا۔  <EOS>   <EOP>  جب ہامون جادوگر سو گیا تو وہ اس کے غار میں داخل ہوا اور بوتل میں موجود عرق اس کے خاص شربت میں ڈال دیا اور باہر نکل گیا۔  <EOS> کچھ دیر بعد ہامون جادوگر سو کر اُٹھا تو حسبِ معمول اس نے اپنا شربت پیا تو اس کا قد چھوٹا ہونے لگا اور اس کی ساری طاقت بھی ختم ہونے لگی۔  <EOS> آخر وہ جل کر راکھ ہو گیا۔  <EOS>   <EOP>  طاقت ختم ہوتے ہی وہ سارے لوگ جو مختلف قسم کے جانوروں میں بدل دیے گئے تھے، اپنی اصلی حالت میں واپس آ گئے۔  <EOS> اس شخص نے سب کو آزاد کر دیا اور وہ سارا سامان جو ہامون جادوگر نے چوری کیا تھا وہ بھی موجود تھا۔  <EOS> سکونستان کے لوگ سب کو صحیح سلامت دیکھ کر بہت خوش ہوئے۔  <EOS> سب لوگوں کو ان کا سارا سامان لوٹا دیا۔  <EOS>   <EOP>  <EOT>
صائمہ اشفاق ایک دن مومنہ اپنے کمرے میں بیٹھی تھی۔  <EOS> کھڑکی کے کونے میں ایک ننھی سی مکڑی جالا بنا رہی تھی۔  <EOS> مومنہ نے اسے دیکھا تو سوچا:”ہائے یہ مکڑی! جالا بنا کر سارا کونا گندا کر دیتی ہے۔  <EOS> “ وہ جھاڑو اٹھانے ہی والی تھی کہ اچانک مکڑی نے نرمی سے کہا:”رک جاؤ بیٹی! مجھے مت مارو، میری بات سن لو۔  <EOS>  مومنہ حیران ہو گئی۔  <EOS> ارے! مکڑی بھی بات کرتی ہے؟“ مکڑی ہنس کر بولی:”ہاں، میں چھوٹی سی ضرور ہوں، مگر فضول نہیں۔  <EOS> لوگ مجھے ڈر کر مار دیتے ہیں، میرا جالا توڑ دیتے ہیں، حالانکہ میں بھی اللہ کی مخلوق ہوں۔  <EOS> پھر مکڑی نے اپنی بات سمجھانی شروع کی، میری ایک ذمہ داری ہے۔  <EOS> میں مچھر کھا جاتی ہوں جو بیماریاں پھیلاتے ہیں۔  <EOS> “ مکھیاں جو گندگی لاتی ہیں، اور کیڑے جو تمہاری فصلیں خراب کرتے ہیں۔  <EOS>  (جاری ہے)  <EOP>  سوچو! اگر میں نہ ہوں تو یہ کیڑے تمہاری زمین اور گھروں کو بھر دیں۔  <EOS> مومنہ غور سے سن رہی تھی۔  <EOS> مکڑی نے آگے کہا:”اور میرا جالا دیکھو․․․․․باریک سا لگتا ہے نا؟ لیکن یہ دنیا کے سب سے مضبوط دھاگے سے بھی زیادہ طاقت رکھتا ہے۔  <EOS> انسان میرے جال کو دیکھ کر نئی مشینیں، دوائیاں اور کپڑے بناتا ہے۔  <EOS> یعنی میں چھوٹی سی مکڑی بھی انسان کو سکھا رہی ہوں۔  <EOS> پھر مکڑی نے آہستہ سے قرآن کی بات سنائی، قرآن میں بھی میرا ذکر آیا ہے۔  <EOS>   <EOP>  اللہ نے میرے جال کو مثال بنایا کہ جو اللہ کے علاوہ کسی پر بھروسہ کرے، اس کا سہارا میرے جال جیسا کمزور ہے۔  <EOS> میں تو اپنی فطرت کے مطابق جالا بناتی ہوں، لیکن انسان کو سوچنا چاہیے کہ وہ کس پر بھروسہ کرتا ہے۔  <EOS> “  <EOP>  مومنہ نے مکڑی سے پوچھا:”کیا تم بھی ایک ماں ہو اور تمہارے بھی چھوٹے بچے ہیں؟“ تو مکڑی نے مسکرا کر کہا:”ہاں بیٹی، میں ماں ہوں۔  <EOS> میں اپنے بچوں کے لئے جالا بناتی ہوں، کبھی انہیں دودھ پلاتی ہوں، اور کبھی اپنی جان بھی قربان کر دیتی ہوں۔  <EOS>   <EOP>  کیونکہ ماں تو سب ایک جیسی ہوتی ہے، چاہے انسان کی ہو یا مکڑی کی۔  <EOS> “  <EOP>  مومنہ نے جھاڑو ایک طرف رکھ دی اور مکڑی سے کہا:”اب میں تمہیں نہیں ماروں گی تم بھی اللہ کی نشانی ہو۔  <EOS> “  <EOP>  مکڑی خوشی سے بولی:”یاد رکھو بیٹی․․․اللہ نے دنیا میں کچھ بھی فضول نہیں بنایا۔  <EOS> ہر بڑی یا چھوٹی مخلوق اپنی جگہ ضروری ہے۔  <EOS> میں بھی اللہ کی بندگی اور کائنات میں لگی ہوں۔  <EOS> “ یہ کہتے ہوئے مکڑی اپنے جالے میں گئی اور گنگنانے لگی ”چھوٹی سی مکڑی آئی رے، بات بڑی سمجھائی رے، مچھر مکھی کھاتی ہوں، بچوں کو بچاتی ہوں، اللہ نے سب کو بنایا، رحمت کا ہے رنگ دکھایا۔  <EOS> “  <EOP>  <EOT>
نیما گل میمن پرانے زمانے کی بات ہے۔  <EOS> مشرقی پہاڑوں کے درمیاں ایک بڑی اسلامی ریاست تھی، جس پر بادشاہ عادل کی حکومت تھی۔  <EOS> بادشاہ کی ایک ہی بیٹی افشاں بہت خوبصورت اور فرمانبردار تھی، ایک روز وہ اپنے والد سے اجازت لے کر اپنی سہیلیوں کے ساتھ گھڑسواری کرنے نکلی اور ٹہلتے ٹہلتے وہ پہاڑی علاقے تک پہنچ گئی۔  <EOS>  اس وقت بہار کا موسم تھا، پہاڑوں پہ ایسا سبزہ اور چاروں طرف مختلف پھولوں کی خوشبووٴں اور رنگوں نے ایسا سماں باندھ دیا تھا کہ جنت کا نظارہ بھی کیا ہی دل فریب ہو گا۔  <EOS>  ”شہزادی صاحبہ! آپ بہت آگے تک جا رہی ہیں، آپ کے سپاہیوں نے بھی کہا ہے کہ اس سے آگے جانا شاید مناسب نہ ہو گا۔  <EOS> “ شہزادی افشاں کی ایک سہیلی نے کہا تو وہ گھوڑے سے اُتری:”چلو تو پھر گھوڑے چھوڑ کر کچھ دیر یونہی یہاں ٹہلتے ہیں پھر واپس لوٹ چلیں گے۔  <EOS>  (جاری ہے)  <EOP>  “  <EOP>  اس کی باقی سہیلیاں بھی اپنے اپنے گھوڑوں سے اُتریں، کیونکہ وہ بھی ہری ہری گھاس پہ ٹہلنا چاہتی تھیں۔  <EOS> شہزادی افشاں جھاڑیوں میں کچھ آگے تک گئی تو ایک بڑے پھول کو دیکھ کر حیران رہ گئی۔  <EOS> یہ پھول عام گلاب سے کچھ ہی بڑا ہو گا، دور سے دیکھنے میں یہ سفید ہی لگا، مگر کہیں کہیں لال اور گلابی رنگ بھی دکھا رہا تھا۔  <EOS> شہزادی نے ذرا اور قریب سے پاس آ کر دیکھا تو کبھی اس کی ایک پنکھڑی سبز، کبھی نیلی اور کبھی کوئی پنکھڑی پیلی بھی لگتی تھی۔  <EOS>   <EOP>  ”ارے․․․․“ شہزادی بڑی حیران ہوئی۔  <EOS> پھر پلٹ کر سورج کو دیکھا جو ٹھیک اس کے پیچھے تھا۔  <EOS>   <EOP>  ”کیا یہ سورج کی شعاعوں سے اپنا رنگ بدل رہا ہے یا قدرتی طور پر یہ ایسا ہی ہے؟“  <EOP>  شہزادی نے تجسس میں جھک کر پھول کو سونگھا تو اس میں کوئی خوشبُو نہ تھی، مگر تبھی اس کا سر چکرایا اور وہ بے ہوش ہو گئی۔  <EOS> سپاہیوں اور سہیلیوں نے لپک کر اسے اُٹھایا اور محل میں لے آئے۔  <EOS>   <EOP>  گھنی جھاڑیوں اور پریشانی کی وجہ سے کسی کی نگاہ پھول پر نہ گئی اور نہ انھیں یہ معلوم ہو سکا کہ اچانک ٹہلتے ٹہلتے شہزادی بے ہوش کیسے ہو گئی۔  <EOS>   <EOP>  ممکن ہے گرمی اور زیادہ دیر ٹہلنے سے تھکان ہو گئی ہو۔  <EOS> شاہی حکیموں اور بادشاہ نے یہی اندازہ لگایا اور شہزادی کو ہوش میں لانے کی تدبیریں کیں، مگر ہر ممکن کوشش کے بعد بھی وہ ہوش میں نہ آ سکی۔  <EOS> ملکہ بہت فکر مند تھی:”آخر ہوا کیا تھا؟ کیا وہ کسی چیز سے خوف زدہ ہوئی یا اسے کوئی دورہ پڑا؟“  <EOP>  پریشان بادشاہ نے بار بار اس کی سہیلیوں اور سپاہیوں سے پوچھا سب نے یہی کہا کہ ایسا کچھ بھی نہیں ہوا، وہ سب کے ساتھ ٹہل رہی تھی کہ اچانک گر پڑی۔  <EOS>   <EOP>  شاہی حکیم بھی تھک ہارے تو بادشاہ نے دوسری ریاستوں کے شاہی حکیم بلوا لیے۔  <EOS> ساتھ ہی انعام بھی رکھا کہ جو بھی حکیم اسے ہوش میں لائے گا، وہ آدھی ریاست کا مالک بن جائے گا۔  <EOS> یہ منادی سن کر دور دراز کے بھی حکیم دوڑے آئے اور اپنے اپنے طریقے آزمائے، مگر بے ہوش شہزادی ہوش میں نہ آئی۔  <EOS> ریاست کے ایک انتہائی کونے پر ایک غریب نوجوان احمد رہتا تھا اور بڑھتی ہوئی مہنگائی سے پریشان تھا۔  <EOS>   <EOP>  غربت سے تنگ آ کر ایک دن اس کے دل میں خیال آیا کہ چوری کر کے امیر ہو جاؤں۔  <EOS> احمد کے دل میں یہ خیال آیا اور رات کے وقت اس نے محل میں چوری کرنے کی ٹھان لی۔  <EOS> احمد پہرے داروں کی نظر بچا کے ایک ستون کے پیچھے چھپ کر کچھ دیر کھڑا رہا پھر ایک کھمبے کے ذریعے اوپر چڑھنا شروع کر دیا، تاکہ اوپر والی کھلی کھڑکی سے ہی کسی طرح اندر داخل ہوا جائے۔  <EOS> پہرے دار کے چکر پورا کرنے سے پہلے وہ تیزی سے گرتا پڑتا اوپر چڑھا اور کھڑکی سے اندر کود گیا۔  <EOS>   <EOP>  یہ شہزادی افشاں کا کمرا تھا، جہاں وہ بے خبری کے عالم میں تھی۔  <EOS> احمد کو سامنے الماری نظر آئی تو وہ تیزی سے وہاں بڑھا اور الماری کھولی تو ہیرے کے زیور چمکتے نظر آئے۔  <EOS> اس نے جلدی جلدی زیور اپنے بیگ میں ڈالنے شروع کیے کہ گھبراہٹ میں زیورات کا ڈبا اس کے ہاتھ سے چھوٹ کر گر گیا۔  <EOS> اسی وقت سات رنگوں کے پھول کا اثر ختم ہوا اور آواز سن کر شہزادی اپنی بیہوشی سے جاگ اُٹھی۔  <EOS>   <EOP>  کون؟ اس نے اُٹھ کر پوچھا۔  <EOS> احمد بوکھلا گیا، تب ہی آن کی آن میں کمرا روشن ہو گیا اور سپاہی اندر آ گئے۔  <EOS> بادشاہ کمرے میں آیا تو بیہوش شہزادی کو ہوش میں دیکھ کر جذبات پر قابو نہ رکھ سکا اور خوشی سے رونے لگا۔  <EOS> خود شہزادی کی سمجھ میں کچھ نہیں آ رہا تھا کہ یہ سب کیا ہوا ہے اور وہ لڑکا رات کے وقت اس کے کمرے میں کیا کر رہا ہے؟ اسے گزرے ہوئے پندرہ دن یاد نہ تھے۔  <EOS>   <EOP>  شہزادی افشاں کے ہوش میں آنے کا واقعہ اتنا اہمیت کا حامل تھا کہ کسی کا دھیان ہی نہ گیا کہ رات کے وقت کمرے میں آنے والا چور بھی ہو سکتا ہے۔  <EOS> ”اے نوجوان لڑکے! تم کون ہو اور کس طرح اچانک میری بیٹی کو ہوش میں لے آئے؟ اسے تو دنیا کا ہر حکیم ہوش میں لانے کی کوشش کر کے تھک گیا تھا۔  <EOS> “ بادشاہ نے احمد سے پوچھا جو خود بوکھلایا کھڑا تھا۔  <EOS>   <EOP>  ”یقینا یہ ترکستان کے شاہی حکیم ہوں گے، کیونکہ کل صبح تک انھیں آنا تھا شہزادی کو دیکھنے۔  <EOS>   <EOP>  “ محل کے شاہی حکیم نے اندازہ لگایا۔  <EOS>   <EOP>  ”بہرحال، آپ جو کوئی بھی ہیں ہم آپ کے احسان مند ہیں کہ آپ نے ناممکن کو ممکن کر دکھایا اور ہماری جان سے پیاری بیٹی کو ہوش میں لے آئے۔  <EOS> وعدے کے مطابق ہم آدھی ریاست آپ کے حوالے کر دیں گے۔  <EOS> “ احمد نے ایک لمحے کو سوچا، اس کے لئے یہ زندگی سنوارنے کا سنہری موقع تھا۔  <EOS> وہ آرام سے اپنی باقی زندگی شاہی محل میں بسر کر سکتا تھا۔  <EOS>   <EOP>  ”ایک منٹ۔  <EOS> بادشاہ سلامت! مجھے کچھ عرض کرنے کی اجازت ہے؟“  <EOP>  ”ہاں ہاں۔  <EOS>  کہو بیٹا!“  <EOP>  ”بادشاہ سلامت! دراصل میں کوئی حکیم نہیں، آپ ہی کی رعایا میں سے ایک عام غریب آدمی ہوں۔  <EOS> محنت مزدوری کر کے اپنا گزارا کر لیا کرتا تھا۔  <EOS> غربت سے تنگ آ کر میں نے آج پہلی دفعہ آپ ہی کے محل میں چوری کرنے کی ٹھانی تھی۔  <EOS>   <EOP>  دوسری بات یہ کہ جس طرح آپ سب ذکر کر رہے ہیں، مجھے یقین ہے کہ شہزادی صاحبہ نے سات رنگوں کا عجیب و غریب پھول سونگھ لیا ہو گا جو ہماری ہی طرف کے پہاڑوں میں پایا جاتا ہے اور یہ بڑا نایاب ہے۔  <EOS>   <EOP>  بہار کے موسم میں ہی نکلتا ہے۔  <EOS> میں نے بھی کبھی نہیں دیکھا، مگر اپنے والدین اور پڑوسیوں سے سُن رکھا ہے کہ یہ رنگ بدلتا ہے اور کوئی انسان اسے سونگھ لے تو وہ دو ہفتے تک بیہوش ہو جاتا ہے اور جب تک اس کا مخصوص وقت ختم نہ ہو انسان ہوش میں نہیں آتا۔  <EOS> مجھے لگتا ہے شہزادی صاحبہ نے وہی پھول سونگھ لیا ہو گا۔  <EOS> “  <EOP>  شہزادی نے فوراً کہا:”اوہ ہاں، مجھے یاد آ گیا۔  <EOS>   <EOP>  میں باغ میں ہی تو تھی۔  <EOS> اور وہ بڑا عجیب اور خوبصورت پھول تھا۔  <EOS> “  <EOP>  ”مگر نوجوان! یہ سب باتیں بتا کر تو تم اپنے لئے مشکل پیدا کر رہے ہو۔  <EOS> تم چاہتے تو یہ بات چھپا کر آدھی ریاست کے مالک بن سکتے تھے۔  <EOS> تمھیں پتا ہے کہ چوری کی کوشش کرنے والے کو ہم سخت سزا دیتے ہیں۔  <EOS> “ بادشاہ نے کہا۔  <EOS>   <EOP>  جی میں جانتا ہوں، مگر مجھے یہ گوارا نہ تھا کہ میں تو عیش کروں، مگر میرے جیسے ہزاروں جوان غربت سے تنگ آ کر چور ڈاکو بن جائیں میری آپ سے بس یہ درخواست ہے کہ مہنگائی کو کم کرے ریاست کے غریبوں پر رحم کریں۔  <EOS>   <EOP>  میں تمہاری باتیں سن کر بڑا شرمندہ ہوا ہوں۔  <EOS> شاید اللہ نے اسی طرح مجھے میری بیٹی کی بے ہوشی کے ذریعے احساس دلانا تھا۔  <EOS> میں آج سے ہی اعلان کرتا ہوں کہ ملک میں ہر چیز کی قیمت آدھی کر دی جائے اور غریبوں اور معذوروں کو راشن مفت اور نوکریاں دینے کی پوری کوشش کی جائے اور مجھے اُمید ہے کہ یہ ذمے داری تم اچھی طرح نبھاوٴ گے۔  <EOS>   <EOP>  ”جی․․․․میں․․․․․؟ احمد حیرت سے بولا۔  <EOS> “  <EOP>  ”ہاں، ہم نے تمہاری شادی اپنی بیٹی سے کرنے کا فیصلہ بھی کیا ہے اور تم شہزادے بن کر ریاست کو چلانے میں ہماری مدد کرو گے۔  <EOS> “  <EOP>  یوں شہزادی کی شادی احمد سے ہو گئی اور غریب عوام کے لئے آسانیاں بھی پیدا ہوئیں۔  <EOS>   <EOP>  <EOT>
سمیرا نیاز صدیقی ”کیا ہوا ثاقب بیٹا! کیسا رہا انٹرویو؟“ ثاقب کو آتا دیکھ کر بابا نے آواز لگائی۔  <EOS>  ”وہی جو ہمیشہ ہوتا ہے، انکار۔  <EOS> “ ”اللہ بہتر کرے گا، بیٹا! تم اپنی کوشش جاری رکھو۔  <EOS> “ ”وہ تو ٹھیک ہے ابو، لیکن کب تک آپ کی پینشن پر گزارہ ہو گا، اب تو سیما بھی نوکری کی بات کر رہی ہے کہ جب مجھے ملازمت مل جائے گی تو چھوڑ دے گی۔  <EOS>  ابو اب آپ ہی بتائیں میں کیا کروں؟ میری کچھ سمجھ میں نہیں آ رہا۔  <EOS> “ ”بیٹا! اچھا بُرا وقت زندگی کا حصہ ہے، یہ وقت بھی گزر جائے گا۔  <EOS> تم بس صبر کا دامن ہاتھ سے نہ جانے دو۔  <EOS> میں نے تمہاری نوکری کے سلسلے میں ایک دوست سے بات کی ہے، مجھے اُمید ہے یہاں بات بن جائے گی، لیکن ہو سکتا ہے وہ تمہاری تعلیم کے مطابق نہیں ہو۔  <EOS>  (جاری ہے)  <EOP>  “  <EOP>  ”ابو! اس بے روزگاری سے تو بہتر ہی ہے۔  <EOS>   <EOP>  “ ابو کی بات سے ثاقب کو تسلی ہوئی۔  <EOS>   <EOP>  ثاقب اعلیٰ تعلیم یافتہ تھا اور ایک اچھی جگہ ملازم تھا۔  <EOS> کمپنی کے حالات خراب ہونے پر بہت سے لوگوں کو نکالنا پڑا جن میں ثاقب بھی شامل تھا۔  <EOS> ان حالات میں ثاقب کم تنخواہ میں گزارا کرنے کو بھی تیار تھا۔  <EOS> ثاقب کو جلد ہی ملازمت مل گئی، جہاں کام زیادہ اور تنخواہ کم تھی۔  <EOS> ثاقب نے اپنی محنت اور لگن سے جلد ہی آفس میں اپنی جگہ بنا لی تھی۔  <EOS>   <EOP>  ایک روز وہ آفس میں بیٹھا کام میں مصروف تھا کہ ایک شخص اس سے ملنے آیا۔  <EOS> رسمی سلام دعا کے بعد اس نے ثاقب کو اپنے آنے کا مقصد بتایا۔  <EOS>   <EOP>  ”ہمیں معلوم ہوا ہے کہ آپ کی کمپنی ایک نیا پراجیکٹ شروع کرنے والی ہے۔  <EOS> تمام باتیں آپ کے علم میں ہیں۔  <EOS> ہم چاہتے ہیں کہ آپ اس کے متعلق ہمیں معلومات فراہم کریں اور مالا مال ہو جائیں۔  <EOS> “  <EOP>  ”یہ کیا کہہ رہے ہیں آپ فوراً یہاں سے چلے جائیں، ورنہ اچھا نہیں ہو گا۔  <EOS>   <EOP>  “ ثاقب نے غصے میں اس شخص کی بات بیچ میں ہی کاٹ دی۔  <EOS>   <EOP>  ”ثاقب صاحب! ذرا تحمل سے میری بات سنیں۔  <EOS> ہم جانتے ہیں آپ کن حالات سے گزر رہے ہیں۔  <EOS> اپنے بیوی بچوں کے مستقبل کے بارے میں سوچیں۔  <EOS> ہم آپ کو بہترین ملازمت، گھر، گاڑی سب کچھ دے سکتے ہیں۔  <EOS> جذبات کے بجائے دماغ سے فیصلہ کریں۔  <EOS> “ اجنبی نے پُرسکون انداز میں اپنی بات مکمل کی۔  <EOS>   <EOP>  ”آپ جا سکتے ہیں۔  <EOS> “ ثاقب نے دو ٹوک انداز میں کہا۔  <EOS>   <EOP>  ”ٹھیک ہے، میں دو دن بعد دوبارہ آؤں گا۔  <EOS> آپ اچھی طرح سے سوچ لیں۔  <EOS> ایسا شاندار موقع بار بار نہیں ملتا۔  <EOS> “دو دن بعد وہ شخص دوبارہ ثاقب کے سامنے بیٹھا تھا۔  <EOS>   <EOP>  ”آپ کی مسکراہٹ دیکھ کر لگتا ہے کہ آپ نے ہماری آفر قبول کر ہی لی ہے۔  <EOS> “ ثاقب کی مسکراہٹ نے اجنبی کو یقین دلا دیا تھا کہ وہ کامیاب ہو گیا ہے۔  <EOS>   <EOP>  ”جی نہیں!“ ثاقب نے اطمینان سے جواب دیا۔  <EOS>   <EOP>  ثاقب کے فیصلے پر حیران تھا۔  <EOS>   <EOP>  ”میرے والد نے مجھے ہمیشہ ایمانداری اور محنت کا درس دیا ہے اور مجھے سکھایا ہے کہ چاہے کتنی ہی مشکل کیوں نہ آ جائے کبھی بے ایمانی، جھوٹ اور دھوکے کا سہارا مت لینا اور نہ اپنے ایمان اور ضمیر کا سودا کرنا۔  <EOS> میں اپنی کم تنخواہ میں مطمئن ہوں۔  <EOS> آپ خود بھی ایک ایسے شخص پر کیسے بھروسہ کر سکتے ہیں جو کسی اور کو دھوکہ دے کر آیا ہو، کیا وہ کل زیادہ فائدے کے لئے آپ کو دھوکا نہیں دے سکتا۔  <EOS>   <EOP>  “ ثاقب نے اطمینان سے بات مکمل کی۔  <EOS>   <EOP>  ”آپ جیسے لوگ کبھی ترقی نہیں کر سکتے۔  <EOS> “ اجنبی غصے میں اُٹھ کر چلا گیا۔  <EOS>   <EOP>  کچھ دنوں بعد ثاقب کے گھر ایک دعوت نامہ آیا۔  <EOS> آفس کی طرف سے ایک شاندار تقریب کا اہتمام کیا گیا تھا جس میں تمام افراد کو مدعو کیا گیا تھا۔  <EOS>   <EOP>  تقریب میں تمام لوگ جمع تھے۔  <EOS> کچھ دیر بعد کمپنی کے مالک اسٹیج پر آئے اور کہا:”آپ سب سوچ رہے ہوں گے یہ تقریب کیوں منعقد کی گئی ہے۔  <EOS>   <EOP>  دو باتیں ہیں۔  <EOS> ایک تو یہ کہ میرا ہونہار بیٹا تابش اب اس کمپنی کو سنبھالے گا اور دوسرا یہ کہ ایک عرصے ہماری کمپنی کو دھوکہ دے کر نقصان پہنچانے والے چہرے بے نقاب ہو گئے ہیں۔  <EOS> “  <EOP>  اس بات نے ہر شخص کو چونکا دیا، لیکن جب سیٹھ صاحب نے اپنے بیٹے کو اسٹیج پر بلایا تو سب کے منہ حیرت سے کھل گئے، کیونکہ یہ وہی اجنبی شخص تھا جو انھیں ورغلا کر کمپنی کے راز حاصل کرنا چاہتا تھا۔  <EOS>   <EOP>  ”آپ لوگوں کو مزید حیران ہونے کی ضرورت نہیں ہے۔  <EOS> “ اب تابش نے کہنا شروع کیا:”دراصل ہماری کمپنی کچھ عرصے سے مستقل نقصان اُٹھا رہی تھی۔  <EOS> تحقیقات کرنے پر معلوم ہوا کہ کچھ ملازمین کمپنی کی معلومات باہر پہنچا رہے تھے، لیکن والد صاحب اپنے ملازمین پر شک کرنے سے انکاری تھے، اسی لئے میں نے یہ منصوبہ بنایا، جس کی نگرانی خفیہ کیمروں کے ذریعے والد صاحب خود کر رہے تھے۔  <EOS>   <EOP>  ہمیں بہت افسوس ہوا کہ جن ملازمین کو ہم نے بہترین مراعات اور تنخواہ دی، انھوں نے ہی ہمیں دھوکا دیا، کم تنخواہ پانے والے ملازمین ثابت قدم رہے۔  <EOS> کتنے افسوس کی بات ہے کہ ہوس اور لالچ نے ہماری آنکھوں پر ایسی پٹی باندھ دی ہے کہ ذرا سے فائدے کے لئے دوسروں کا بڑے سے بڑا نقصان کرنے سے بھی نہیں چوکتے۔  <EOS> آج سے ہم ایک نئی شروعات کریں گے، مجھے اُمید ہے کہ اب یہ کمپنی بہت آگے جائے گی۔  <EOS> “ تابش نے بات مکمل کی تو حال تالیوں سے گونج اُٹھا۔  <EOS> کمپنی میں ایماندار ملازمین کو ان کی قابلیت کے اعتبار سے ترقی دی گئی، جس میں ثاقب سر فہرست تھا۔  <EOS> اس کی ایمانداری کا صلہ آخر اسے مل ہی گیا۔  <EOS>   <EOP>  <EOT>
نذیر انبالوی شاداب کالونی، اپنے نام کی حد تک شاداب تھی۔  <EOS> نئی آباد ہونے والی اس کالونی میں رہنے والے زیادہ تر لوگ مختلف دفاتر میں معمولی ملازمتیں کرتے تھے۔  <EOS> تنخواہ اتنی ہوتی کہ زندگی کی گاڑی بہ مشکل چل پاتی تھی۔  <EOS> کسی کی تنخواہ پندرہ تاریخ کو ختم ہو جاتی اور کسی کی جیب بیس تاریخ کو خالی ہو جاتی تھی۔  <EOS>  ایسے میں سب کی نظر صفدر کریانہ اسٹور پر پڑتی تھی۔  <EOS> صفدر نے دس سال پہلے کریانہ اسٹور بنایا تھا۔  <EOS> وہ رحم دل انسان تھے، ان کے پاس جو بھی آتا، وہ اسے حسبِ ضرورت سودا سلف دے دیتے تھے۔  <EOS> ان کے پاس ایک بڑا سا رجسٹر تھا، جس میں وہ ہر ایک کا الگ الگ حساب لکھتے تھے۔  <EOS>  جب بھی کوئی ان کے پاس آتا، وہ سودا سلف دینے کے بعد اسے بتاتے کہ اس کے کتنے پیسے بن گئے ہیں۔  <EOS>  (جاری ہے)  <EOP>  ان کی آواز قدرے دھیمی ہوتی تھی تاکہ دوسرا کوئی سن نہ لے، مگر اس کے باوجود ارد گرد کھڑے لوگوں کو معلوم ہو جاتا تھا کہ کس کے ذمے کتنے پیسے اُدھار ہیں، جیسے ہی تنخواہ ملتی تھی، کچھ گاہک پچھلے حساب میں سے تھوڑے سے پیسے اُدھار دے دیتے اور کچھ سارا ہی حساب چکتا کر دیتے۔  <EOS> بعض اوقات ایسا ہوتا کہ کوئی گاہک بحث کرتا کہ یہ سامان تو میں لے کر ہی نہیں گیا تو صفدر کہتے:”آپ کا بیٹا یہ سامان لے کر گیا تھا۔  <EOS>   <EOP>  یہ دیکھیے میں نے سامان کے ساتھ اس کا نام بھی لکھا ہوا ہے، آپ خود دیکھ لیجئے۔  <EOS> “  <EOP>  یہ سن کر گاہک مطمئن ہو جاتا۔  <EOS> صفدر چونکہ رحم دل والے انسان تھے، اس لئے وہ گاہکوں کو پیسے ادا کرنے کے لئے مہلت دیتے رہتے تھے۔  <EOS> ان کے ایسا کرنے سے کچھ گاہک فائدہ بھی اُٹھاتے تھے۔  <EOS> ان میں شوکت کا نام سرِ فہرست تھا۔  <EOS> جب بھی تنخواہ ملتی تو وہ ہر بار کوئی نہ کوئی بہانہ گھڑ لیتا۔  <EOS>   <EOP>  ”بیٹے کی فیس دینی ہے، اس بار پیسے دینا مشکل ہو جائے گا، آئندہ مہینے پیسے دے دوں گا۔  <EOS> “  <EOP>  شوکت کی بات سن کر صفدر جواب دیتے:”اگر ایسا ہوتا رہا تو میری دکان تو خالی ہو جائے گی، میں تم سب کا خیال کرتا ہوں، تم سب کو بھی میرا احساس کرنا چاہیے۔  <EOS> ٹھیک ہے، اگلے مہینے سارے پیسے دے دینا۔  <EOS> “  <EOP>  ”جی․․․․جی․․․․․میں سارا حساب چُکتا کر دوں گا، شکریہ، بہت شکریہ۔  <EOS>   <EOP>  “ شوکت یہ کہہ کر وہاں سے چلا گیا۔  <EOS>   <EOP>  صفدر کا دوست ریاض اس کے پاس کھڑا تھا۔  <EOS> وہ ساری باتیں سن رہا تھا۔  <EOS>   <EOP>  ”اس طرح تو تم کر چکے کمائی، اتنی چھوٹ مت دو، ورنہ کچھ ہاتھ نہیں آئے گا۔  <EOS> “  <EOP>  ”بات تو تمہاری ٹھیک ہے، میں ان لوگوں کی مالی حالت دیکھتا ہوں تو کچھ کہہ نہیں سکتا، میرا کاروبار چل رہا ہے، کچھ گاہک بہت اچھے ہیں، اُدھار سامان لیتے ہیں تو بروقت پیسے ادا کر دیتے ہیں، شوکت جیسے بس تھوڑے ہی ہیں، اللہ مالک ہے، جب تک یہ سلسلہ چلتا ہے، میں چلاتا جاؤں گا۔  <EOS>   <EOP>  “ صفدر بولتے چلے گئے۔  <EOS>   <EOP>  ایک دن امجد، صفدر کے پاس آیا۔  <EOS> وہ کچھ پریشان تھا۔  <EOS> صفدر نے اس کی پریشانی بھانپ لی تھی۔  <EOS>   <EOP>  ”کیا چاہیے؟“ صفدر نے پوچھا۔  <EOS>   <EOP>  ”دو کلو چاول، ایک کلو گھی۔  <EOS> “ امجد بولا۔  <EOS>   <EOP>  کچھ دیر بعد دونوں چیزیں کاؤنٹر پر موجود تھیں۔  <EOS>   <EOP>  ”اسے لکھ لیجئے۔  <EOS> “ امجد بولا۔  <EOS>   <EOP>  ”آپ کے پہلے ہی دس ہزار روپے ہو چکے ہیں، میرا محدود سا کاروبار ہے، میرا تھوڑا سا خیال کیجئے۔  <EOS>   <EOP>  “ صفدر نے امجد کی طرف دیکھا۔  <EOS>   <EOP>  ”آپ اتنی رعایت دیتے ہیں، اس کا شکریہ، فیکٹری سے دو تین دن میں تنخواہ مل جائے گی، میں آپ کے سارے پیسے ادا کر دوں گا۔  <EOS> “ پھر امجد شکریہ ادا کر کے اپنی مطلوبہ چیزیں لے کر وہاں سے چلا گیا۔  <EOS>   <EOP>  دو تین دن بعد وہ آیا تو اس کے چہرے سے خوشی جھلک رہی تھی۔  <EOS> اس نے حسبِ وعدہ سارے پیسے ادا کر دیے۔  <EOS>   <EOP>  ”صفدر بھائی! آپ کا شکریہ، آپ مشکل وقت میں ساتھ دیتے ہیں، اللہ تعالیٰ آپ کو جزا دے۔  <EOS>   <EOP>  “  <EOP>  ”اللہ تعالیٰ اس کالونی کے لوگوں کی مشکلات آسان فرمائے۔  <EOS> “ صفدر نے امجد کی بات سن کر کہا۔  <EOS>   <EOP>  ”میرا دل چاہتا تھا کہ کالونی کے سب قرض داروں کے پیسے ادا کر دوں۔  <EOS> جب وہ یہاں آئیں اور انھیں معلوم ہو کہ کسی اور نے ان کے پیسے ادا کر دیے ہیں، کاش ایسا ہو جائے۔  <EOS> “ امجد نے اپنی خواہش کا اظہار کیا۔  <EOS>   <EOP>  ”اللہ کرے ایسا ہو، اللہ تعالیٰ ہر کام کرنے پر قادر ہے، اللہ تعالیٰ سب کے لئے آسانیاں پیدا کرے۔  <EOS>   <EOP>  “ صفدر نے کہا۔  <EOS>   <EOP>  بدھ کی شام امجد فیکٹری سے موٹر سائیکل پر سوار نہر کے پاس سے گزر رہا تھا تو ایک گاڑی والے نے اسے رکنے کا اشارہ کیا۔  <EOS> امجد سمجھا کہ شاید وہ کسی جگہ کا معلوم کرنا چاہتا ہے۔  <EOS> اس نے موٹر سائیکل کی رفتار کم کی تو ڈرائیور کے ساتھ بیٹھے ایک شخص پر اس کی نگاہ پڑی۔  <EOS> اسے اس کا چہرہ شناسا سا لگا۔  <EOS> اب گاڑی اس کے قریب رک چکی تھی۔  <EOS>   <EOP>  ”جی صاحب!“ امجد نے بات شروع کی۔  <EOS>   <EOP>  ”صاحب کے بچے، تم امجد ہو ناں۔  <EOS> “  <EOP>  ”اور تم رضا ہو۔  <EOS> “ امجد نے بھی اپنے ہم جماعت کو پہچان لیا تھا۔  <EOS>   <EOP>  ”ہاں، میں رضا ہوں۔  <EOS> “ رضا نے مسکرا کر کہا۔  <EOS>   <EOP>  کچھ دیر بعد وہ ایک ہوٹل میں بیٹھے خوش گپیوں میں مصروف تھے۔  <EOS> دونوں بیس سال کے بعد ملے تھے۔  <EOS>   <EOP>  ”وہ تمہیں ماسٹر نصیر یاد ہیں۔  <EOS> “ رضا نے مسکراتے ہوئے امجد سے سوال کیا۔  <EOS>   <EOP>  ”انھیں کون بھول سکتا ہے، ان کا مولا بخش پورے اسکول میں مشہور تھا۔  <EOS>   <EOP>  تم نے ایک مرتبہ ان کا مولا بخش کہیں چھپا دیا تھا۔  <EOS> “  <EOP>  ”اور جب مولا بخش ملا تو اسی مولا بخش سے میری خوب پٹائی کی تھی، کیا زمانہ تھا، اب تو اساتذہ طلباء کو ہاتھ تک نہیں لگا سکتے۔  <EOS> میں نے اساتذہ کا احترام تو جرمنی میں دیکھا ہے، طلباء ان کی بہت عزت کرتے ہیں۔  <EOS> “  <EOP>  پھر امجد نے جرمنی میں گزارے پندرہ سال کا احوال بیان کیا۔  <EOS> اس نے بتایا کہ اس نے بہت پیسہ کمایا ہے، وہ ان پیسوں کو کسی فلاحی کام میں خرچ کرنا چاہتا ہے۔  <EOS>   <EOP>  ”جب اگلی ملاقات ہو گی تو میں تمہیں ایک ایسا کام بتاؤں گا، جس میں تم اپنا پیسہ لگا سکتے ہو۔  <EOS> “ امجد نے جواب دیا۔  <EOS>   <EOP>  پھر دونوں نے ایک دوسرے کو اپنے موبائل فون نمبر دیے اور دوبارہ ملنے کا وعدہ کر کے ہوٹل سے رخصت ہو گئے۔  <EOS> امجد سوچ چکا تھا کہ اس نے رضا کو کس فلاحی کام کے لئے پیسہ لگانے کے لئے کہنا ہے۔  <EOS> جب دونوں دوبارہ ملے تو امجد نے کہا:”میں تمہیں اپنے علاقے کے کریانہ اسٹور لے کر جانا چاہتا ہوں۔  <EOS>   <EOP>  “  <EOP>  ”وہاں کیا ہے؟“ رضا نے پوچھا۔  <EOS>   <EOP>  ”میں سب کچھ وہاں جا کر بتاؤں گا، آ جاؤ میرے ساتھ۔  <EOS> “ امجد اپنی موٹر سائیکل پر سوار ہو گیا۔  <EOS>   <EOP>  جب وہ صفدر کی دکان پر پہنچے تو امجد نے رضا کا تعارف کرواتے ہوئے کہا:”یہ میرا ہم جماعت رضا ہے، یہ صفدر بھائی ہیں، ہم سب کے مہربان، صفدر بھائی، شاداب کالونی کا ایک ایک شخص ان کے احسان تلے دبا ہوا ہے۔  <EOS> “  <EOP>  ”امجد بھائی! شرمندہ تو نہ کریں۔  <EOS>   <EOP>  “ صفدر نے امجد کی بات درمیان سے اُچک لی۔  <EOS>   <EOP>  ”پھر امجد نے ایک بڑا سا رجسٹر رضا کے سامنے رکھ دیا۔  <EOS> اس نے ایک ایک صفحہ پلٹ کر رضا کو بتایا اور دکھایا کہ غربت کی وجہ سے کالونی کے لوگ صفدر بھائی کے خاصے قرض دار ہو چکے ہیں، کیونکہ سب لوگوں کی آمدنی کم اور اخراجات زیادہ ہیں۔  <EOS> ایسے میں صفدر بھائی سب کی مدد کرتے ہیں، ان کا بھی محدود کاروبار ہے، یہ ایک حد تک سب کی مدد کر سکتے ہیں۔  <EOS>   <EOP>  یہی وہ جگہ ہے، جہاں آپ اپنی امدادی رقم خرچ کر سکتے ہیں۔  <EOS> “ امجد کی بات سن کر رضا نے کہا:”تم مجھے درست جگہ پر لائے ہو، میں اپنی رقم یہیں خرچ کروں گا، مگر میری ایک شرط ہے۔  <EOS> “  <EOP>  ”وہ کیا؟“ امجد نے پوچھا۔  <EOS>   <EOP>  ”کسی کو میرا نام نہیں بتایا جائے تاکہ لوگوں کی عزتِ نفس مجروح نہ ہو اور صفدر بھائی پیسوں کی ادائیگی کے حوالے سے کسی پر سختی نہیں کریں گے۔  <EOS>   <EOP>  “  <EOP>  ”میں ایسا ہی کروں گا، آپ کے آنے سے کالونی کے لوگوں کو آسانیاں ملیں گی۔  <EOS> اللہ نے آپ کو بے شمار لوگوں کا وسیلہ بنا کر بھیجا ہے۔  <EOS> “ صفدر بولا۔  <EOS>   <EOP>  ”تو یہ نیک کام آج سے شروع کیجیے، حساب کیجیے، کُل کتنے پیسے ہوئے ہیں۔  <EOS> “ رضا کے کہنے پر صفدر نے حساب کرنا شروع کیا۔  <EOS> اس دوران امجد اور رضا شاداب کالونی اور اس کے باسیوں کے بارے میں باتیں کرتے رہے۔  <EOS>   <EOP>  اسی دوران جمیل آیا، جس کے ذمے آٹھ ہزار روپے تھے۔  <EOS> اسے کچھ سامان کی ضرورت تھی، وہ جھجک رہا تھا۔  <EOS> صفدر نے اسے اپنے پاس بلایا اور سرگوشی کے انداز میں پوچھا:”بتاؤ! کیا چاہیے؟“  <EOP>  جمیل نے اپنا مطلوبہ سامان بتایا تو صفدر نے کوئی سوال کیے بغیر سامان تول کر اس کے حوالے کر دیا۔  <EOS> جب صفدر حساب کر چکا تو کاغذ پر تقریباً پچانوے ہزار روپے کی رقم نظر آ رہی تھی۔  <EOS> رضا نے فوراً ساری رقم ادا کر دی۔  <EOS> جب وہ اسٹور سے جانے لگا تو اس نے صفدر کی طرف دیکھ کر کہا:”اب کسی کو تکلیف نہیں ہونی چاہیے، آپ ہر مہینے بتا دیجیے گا میں انشاء اللہ رقم ادا کر دیا کروں گا۔  <EOS> ہاں یاد رہے، جو دے سکتا ہے، اس سے لے لیجئے گا اور جو نہ دے سکے، اس پر زور نہ دیجئے گا، یہ کارِ خیر بند نہیں ہونا چاہیے۔  <EOS> “  <EOP>  <EOT>
ڈاکٹر طارق ریاض گرم مصالحے زور شور سے دار چینی کی مخالفت کر رہے تھے۔  <EOS> کالی مرچ اور لونگ زیادہ غصے میں تھیں۔  <EOS> ان سب کا کہنا تھا کہ دار چینی کسی درخت کی چھال ہے، جو گرم مصالحوں کی دنیا سے کوئی مطابقت نہیں رکھتی۔  <EOS> اسے اپنے کنبے میں شامل نہ کیا جائے۔  <EOS> دھنیا اور زیرہ اس کی حمایت میں تھے۔  <EOS>  چونکہ دونوں طرف مخالف اور حمایتی موجود تھے، اس لئے فیصلہ کرنا مشکل ہو رہا تھا۔  <EOS> بحث جب توتکار کی طرف بڑھی تو بڑی الائچی نے اپنے بڑے پن کا مظاہرہ کرتے ہوئے فیصلہ کیا کہ دار چینی کو موقع دیا جائے کہ وہ خود کو اہل ثابت کرے کہ اس کا شمار گرم مصالحے میں کیا جائے۔  <EOS>  اب بات اہلیت کی تھی۔  <EOS> دار چینی سوچ میں پڑ گئی۔  <EOS> جبکہ باقی مصالحے خاموش ہو گئے۔  <EOS>  (جاری ہے)  <EOP>  بڑی الائچی نے وقتی طور پر امن قائم کر دیا تھا۔  <EOS> کمرے سے نکل کر دار چینی نے جنگل کی راہ لی۔  <EOS> وہ اکیلے وقت گزار کر اور سوچ و بچار کے بعد مصالحوں کی دنیا میں شامل ہونا چاہتی تھی۔  <EOS> دار چینی بے چینی سے چہل قدمی میں مصروف تھی۔  <EOS> خوب سوچنے کے بعد بھی وہ اس نتیجہ پر نہیں پہنچ سکی کہ اپنی اہلیت کو ثابت کر سکتی۔  <EOS> جوں جوں وقت گزرا، اس کا دل بجھ سا گیا۔  <EOS>   <EOP>  ایک بار تو اس نے تہیہ کیا کہ مصالحوں کی دنیا میں مجھے شامل نہیں ہونا، لیکن دوسرے لمحے اس نے سر جھٹکا اور پکا ارادہ کیا کہ کچھ ہو جائے وہ مصالحوں کا حصہ بنے گی۔  <EOS> اس نے بار بار اپنے عزم کا اعادہ کیا اور آخری لمحے تک لڑنے کا فیصلہ کر لیا، لیکن کرنا کیا تھا! یہ بات کی سمجھ میں نہیں آ رہی تھی۔  <EOS>   <EOP>  سابو ایک دانشور اور سائنسی تحقیق کرنے والی شخصیت تھی۔  <EOS>   <EOP>  وہ جڑی بوٹیوں (Weeds) کی طبی اہمیت پر تحقیقی کام کر رہے تھے۔  <EOS> انھیں کسی ایسے پودے کی تلاش تھی جو بدلتے موسم میں انفلوئنزا (Influenza) کے علاج میں استعمال ہو سکے۔  <EOS> اس بیماری کی وجہ ایک وائرس تھا۔  <EOS> اس کی وجہ سے بادشاہ سلامت کی اہلیہ کئی دنوں سے بیمار تھیں۔  <EOS> ملکہ کی ناک، گلا اور پھیپھڑے بُری طرح متاثر ہوئے تھے۔  <EOS> شاہی طبیب کے سارے فارمولے ناکام ہو گئے تھے۔  <EOS>   <EOP>  کوئی دوا اس وائرس کے خلاف کارآمد نہ تھی۔  <EOS> بخار اور تھکن کے ساتھ جسم میں توڑ پھوڑ شروع ہو گئی تھی۔  <EOS> شاہی طبیب کو سابو صاحب کے بارے میں علم تھا۔  <EOS> اسی لئے ان کی درخواست پر سابو مختلف جڑی بوٹیاں آزما رہے تھے۔  <EOS> کھانسی اور چھینکوں کی وجہ سے اب تو بادشاہ تک جراثیم پہنچ گئے تھے۔  <EOS> اسی لئے سابو صاحب نے اپنے تجربات کی رفتار بڑھا دی تھی۔  <EOS>   <EOP>  ”ارے یہ کیا ہو رہا ہے؟“ سابو نے زیرِ لب کہا۔  <EOS>   <EOP>  بہت سے بندر ایک درمیانے درخت کے گرد جمع تھے۔  <EOS> سابو صاحب نے یہ منظر دیکھا تو ایک بڑے درخت کے پیچھے چھپ کر ان کی کارروائی دیکھنے لگے۔  <EOS> جنگل میں جانوروں کا مل جانا کوئی حیرت کی بات نہ تھی، لیکن ایک مخصوص درخت کے گرد ان کا جمع ہونا یقینا دلچسپ بات تھی۔  <EOS> سابو صاحب تقریباً سانس روکے یہ سب دیکھ رہے تھے۔  <EOS> انھیں خدشہ تھا کہ بندر ان کو دیکھ کر منتشر ہو جائیں گے۔  <EOS>   <EOP>  اس دوران ایک حیرت کن لمحہ آیا جب ایک بوڑھی بندریا نے درخت کی چھال کو منہ میں لے کر چبانا شروع کر دیا۔  <EOS> کچھ دیر بعد وہ چبائی ہوئی چھال (Bark) اس بندریا نے وہاں موجود کچھ بچوں کے منہ میں ڈالنا شروع کر دی۔  <EOS> یہ مختلف بندروں کے بیمار بچے معلوم پڑتے تھے۔  <EOS> جن کا علاج یہ بوڑھی بندریا کر رہی تھی۔  <EOS> سابو صاحب خاصی دیر اس منظر کو دیکھتے رہے۔  <EOS> جب تمام بیمار بچوں کو دوا مل گئی تو یہ سب ٹولیوں کی شکل میں تتر بتر ہو گئے۔  <EOS>   <EOP>  میدان خالی پا کر سابو صاحب جھٹ اس درخت تک جا پہنچے جو بندروں کے لئے شفا بخش تھا۔  <EOS>   <EOP>  ”یہ تو دار چینی ہے جس کا سائنسی نام Cinnamomum Verum ہے اس کا تعلق نباتاتی خاندان Lauraceae سے ہے۔  <EOS> “ وہ زیرِ لب بڑبڑائے اور آگے بڑھ کر اس درخت کی چھال اُتارنے لگے۔  <EOS> وہ ابھی چھال کو ایک تھیلے میں سنبھال رہے تھے کہ ان کے چہرے پر کچھ چھینٹے پڑے۔  <EOS> اب جو سابو صاحب نے سر اُٹھا کر دیکھا تو دار چینی کے آنسو ٹپ ٹپ گر رہے تھے۔  <EOS>   <EOP>  ان کے پوچھنے پر دار چینی نے سارا قصہ بیان کر ڈالا۔  <EOS> اسی کے ساتھ اس نے اس خواہش کا بھی ذکر کیا کہ وہ مصالحوں کی دنیا میں جانا چاہتی ہے۔  <EOS> سابو صاحب نے اسے دلاسہ دیا کہ سائنس کی دنیا میں تجربات کی روشنی میں جو نتائج آئے ہیں، انھیں سامنے رکھ کر حتمی رائے قائم کی جاتی ہے۔  <EOS> انھوں نے دار چینی سے وعدہ کیا کہ وہ دار چینی کے اثرات کا مطالعہ کر کے اسے مصالحوں کی دنیا میں شامل کرنے کا حکمراں کو مشورہ دیں گے۔  <EOS>   <EOP>  اس سے وعدہ کر کے سابو صاحب شاہی محل کی طرف بڑھ گئے۔  <EOS>   <EOP>  ”دیکھو طبیب! تم پہلے بھی ہم پر کئی ادویات استعمال کر چکے ہو۔  <EOS> اب کہاں سے یہ عجیب سی جڑی بوٹی لے آئے ہو۔  <EOS> “ شاہی تخت پر جلوہ افروز بادشاہ نے قدرے ناگواری سے کہا۔  <EOS> ملکہ عالیہ بھی وہیں تشریف فرما تھیں۔  <EOS> جبکہ شاہی طبیب ایک پیالے میں گرما گرم مشروب نما دوا لئے کھڑے تھے۔  <EOS> یہ دوا اسے سابو صاحب نے لا کر دی تھی۔  <EOS>   <EOP>  دار چینی کی چھال گرم پانی میں دو چار مرتبہ اُبالنے کے بعد ایک خوشگوار محلول کی شکل اختیار کر چکی تھی۔  <EOS> شاہی طبیب نے بادشاہ کو بتایا کہ یہ دوا سابو صاحب نے تحقیق کے بعد تجویز کی تھی۔  <EOS> سابو صاحب کا سن کر بادشاہ کو قدرے اطمینان ہوا۔  <EOS> بادشاہ نے گرم مشروب ملکہ کی طرف بڑھا دیا۔  <EOS> ملکہ نے پہلے تو ذرا سی مقدار چکھی، لیکن اس کی خوشبو اور ذائقے نے ملکہ کا دل جیت لیا۔  <EOS>   <EOP>  پھر وہ جلدی جلدی سب پی گئیں۔  <EOS> بس دو دن لگے۔  <EOS> دار چینی نے ملکہ کی چھینکیں، خراب گلے اور انفلوئنزا کو تندرستی میں بدل دیا۔  <EOS> اب تو ہر طرف دار چینی کی دھوم مچ گئی۔  <EOS> سرکاری طور پر جگہ جگہ دار چینی کے درخت شجرکاری مہم میں لگائے جانے لگے۔  <EOS> اس کی یہ عزت افزائی اور پذیرائی نے دار چینی کی طبی اہمیت پر مہر لگا دی۔  <EOS> سابو صاحب نے جنگل میں جا کر دار چینی کو کامیابی کی خبر دی۔  <EOS> وہ دن اور آج کا دن بارہ مصالحے دار چینی کے بغیر مکمل نہ ہوتے۔  <EOS>   <EOP>  <EOT>
اظہار الحق چیونٹیوں کے جسم سے آنے والی مہک ایک جیسی ہوتی ہے۔  <EOS> اسی سے وہ ایک دوسرے کو پہچانتی ہیں۔  <EOS> اجنبی کیڑوں یا کسی بھی دشمن کی بُو ان سب سے مختلف ہوتی ہے۔  <EOS> بستی میں رہنے والی محافظ چیونٹیاں فوراً ایسے کیڑوں کو پہچان لیتی ہیں اور ان پر حملہ کر دیتی ہیں۔  <EOS> اس حملے میں وہ ان کو بھگا دیتی ہیں یا جان سے مار دیتی ہیں۔  <EOS>  چیونٹیوں کے کان نہیں ہوتے۔  <EOS> وہ اپنے اینٹینا کی مدد سے وہ سن اور سونگھ سکتی ہیں۔  <EOS> ان ہی کی مدد سے وہ کسی چیز کو محسوس کرنے کے ساتھ ساتھ اس کا ذائقہ بھی معلوم کر سکتی ہیں۔  <EOS> یہی وجہ ہے کہ چیونٹیاں ہر وقت اپنے اینٹینا کو ہلاتی رہتی ہیں۔  <EOS> انھی کی مدد سے چیونٹیوں کو اپنی بستی میں رہنے والوں کے بارے میں معلوم ہوتا ہے اور وہ اپنا راستہ بھی تلاش کرتی ہیں۔  <EOS>  (جاری ہے)  <EOP>  انسانی آنکھ میں تو ایک عدسہ ہوتا ہے جبکہ چیونٹی کی آنکھ میں ایک سے زیادہ عدسے ہوتے ہیں۔  <EOS> ان کی بدولت، چیونٹی حرکت کرتی ہوئی چیزوں کو آسانی سے دیکھ سکتی ہے۔  <EOS> چیونٹی کی ایک قسم پتوں کو کاٹ کاٹ کر انھیں اپنی بستیوں میں جمع کرتی رہتی ہے۔  <EOS> ان پتوں سے وہ اپنی خوراک تیار کرتی ہیں۔  <EOS> اس خوراک کو فنگس کہا جاتا ہے۔  <EOS> چیونٹیوں کی تعداد ہزاروں اور لاکھوں میں ہوتی ہیں اور یہ ہر وقت چلتی رہتی ہیں۔  <EOS>   <EOP>  یہ کسی جگہ مستقل طور پر اپنی بستیاں نہیں بساتیں۔  <EOS> چیونٹیاں مل جل کر رہتی ہیں۔  <EOS> چیونٹیوں کی بستی میں سینکڑوں، ہزاروں بلکہ لاکھوں چیونٹیاں رہ سکتی ہیں۔  <EOS> بستی میں رہنے والی سب چیونٹیاں ہر وقت مصروف رہتی ہیں۔  <EOS> سب کے ذمے کوئی نہ کوئی کام ہوتا ہے۔  <EOS> زیادہ تر چیونٹیاں پھل، پھول اور بیج وغیرہ کھاتی ہیں۔  <EOS> کچھ چیونٹیاں رس پینا پسند کرتی ہیں۔  <EOS> ایسا رس مختلف کیڑے یا درخت تیار کرتے ہیں۔  <EOS> کچھ چیونٹیاں دوسرے کیڑوں کو کھا لیتی ہیں اور کچھ اپنے سامنے آئی ہر چیز چٹ کر جاتی ہیں، خواہ وہ ننھے جاندار ہی ہوں۔  <EOS>   <EOP>  <EOT>
غلام حسین میمن عامر بچپن ہی سے اپنے نانا نانی کے ساتھ ہی رہتا تھا۔  <EOS> وہ اسکول اور مدرسے سے فارغ ہو کر دوپہر کو نانا کی پرچون کی دکان پر آ جاتا اور ساتھ ہی اپنے ماموں کے لئے گھر سے کھانا بھی لے کر آتا۔  <EOS> ماموں ایک قریبی اسکول میں پڑھاتے تھے۔  <EOS> صبح سے دوپہر تک دکان کو نانا سنبھالتے اور دوپہر کو ماموں آ جاتے تو نانا گھر چلے جاتے۔  <EOS>  رات تک اس دکان کو ماموں ہی سنبھالتے۔  <EOS> دونوں ماموں بھانجے دوپہر کا کھانا ساتھ ہی بیٹھ کر کھاتے تو ایک کتا روزانہ دُم ہلاتا ہوا آ جاتا اور خاموشی سے کھڑا ہو جاتا۔  <EOS> عامر کبھی آدھی اور کبھی پوری روٹی اس کے آگے ڈال دیتا۔  <EOS> کتا روٹی کھا کر چلا جاتا۔  <EOS> عامر کے ماموں اکثر کہتے کہ تم نے کتے کو ہلا لیا ہے۔  <EOS>  (جاری ہے)  <EOP>  وہ جواب دیتا کہ ماموں! ایک روٹی ہی تو کھاتا ہے۔  <EOS>   <EOP>  عامر کو جانوروں اور پرندوں سے بہت محبت تھی۔  <EOS>   <EOP>  چند روز بعد ماموں نے اسے ایک بار پھر ٹوکا تو اس نے کہا:”یہ جانور ہماری محبت اور توجہ کے محتاج ہیں اور پھر کتا تو وفاداری اور چوکیداری کے لئے بہت مشہور ہے۔  <EOS> “  <EOP>  مگر ہمیں چوکیداری کی کیا ضرورت ہے۔  <EOS> ہم تو اپنی دکان پر کئی مضبوط تالے لگا کر جاتے ہیں۔  <EOS> عامر کے پاس ماموں کے اس اعتراض کا کوئی جواب نہ تھا۔  <EOS>   <EOP>  ایک صبح جب عامر کے نانا دکان کے لئے گھر سے روانہ ہوئے تو پتا چلا کہ ان کے پاس دکان کی چابیاں نہیں ہیں۔  <EOS> ان کا بیٹا رات چابیاں کہیں راستے میں گرا آیا تھا۔  <EOS> اب دکان کیسے کھلے گی؟ اتنی صبح تو تالا چابی بنانے والا بھی نہیں آتا۔  <EOS> بازار تو ویسے بھی دیر سے کھلتا ہے۔  <EOS> پھر بھی وہ جائزہ لینے کے لئے دکان پر آ گئے۔  <EOS>   <EOP>  دکان کے سامنے کتا بیٹھا ہوا تھا۔  <EOS>   <EOP>  انھوں نے اسے اُٹھانے کی کوشش کی تو وہ نہ اُٹھا۔  <EOS> اس کی موجودگی میں تالا توڑنا مشکل لگ رہا تھا۔  <EOS> اتنی دیر میں عامر بھی اسکول جانے کے لئے دکان کے قریب سے گزرا۔  <EOS> اسے بھی چابی کے گم ہونے کا پتا چل گیا تھا۔  <EOS> وہ نانا کی تکلیف کا خیال کر کے اسکول جانے کے بجائے دکان پر رُک گیا۔  <EOS> اسے آتا دیکھ کر کتا اُٹھا اور اس کے پاؤں میں لیٹ گیا۔  <EOS> کتا جیسے ہی اُٹھا، اس کے نیچے سے دکان کی چابیاں پڑی ملیں۔  <EOS>   <EOP>  نانا نے اسے فوراً اُٹھا لیا اور حیرت سے دیکھنے لگے۔  <EOS> عامر نے بھی یہ منظر دیکھا اور ساری بات سمجھ گیا۔  <EOS> کتا اس کے بعد وہاں سے چلا گیا۔  <EOS> دکان کھلنے کے بعد وہ اسکول چلا گیا۔  <EOS>   <EOP>  اسی وقت محلے کا چوکیدار آٹا خریدنے آ گیا اور اس نے نانا سے کہا:”آج آپ کی دکان کے باہر ایک عجیب سی بات دیکھی۔  <EOS> رات سردی بہت زیادہ تھی، مگر پھر بھی ایک کتا آپ کی دکان کے باہر ساری رات سکون سے بیٹھا ہوا تھا۔  <EOS>   <EOP>  ورنہ عام طور پر ایسے موسم میں جانور بھی دیوار وغیرہ کی اوٹ لے کر سردی سے بچنے کی کوشش کرتے ہیں۔  <EOS> “  <EOP>  رات ماموں نے دکان بند کر کے چابی جیب میں ڈالی تو وہ غلطی سے باہر زمین پر گر گئی۔  <EOS> ماموں کو اس کا احساس نہ ہوا۔  <EOS> اس دوران کتا آ گیا اور اس کی نظر چابیوں پر پڑی تو اس نے اسے اپنے نیچے چھپا لیا، تاکہ کوئی اور ان چابیوں کو نہ اُٹھا لے۔  <EOS> وہ ساری رات سخت سردی میں بیٹھا رہا اور سخت سردی کے باوجود ساری رات چابیوں اور دکان کی حفاظت کرتا رہا۔  <EOS> نانا بھی کتے کی وفاداری سے بہت متاثر تھے، مگر سب سے زیادہ شرمندہ ماموں تھے۔  <EOS> اب وہ خود اکثر کتے کے آگے کچھ نہ کچھ رکھتے نظر آتے تھے۔  <EOS>   <EOP>  <EOT>
محمد فاروق دانش شزران نامی چھوٹے سے قصبے میں عینی اپنے دادا کے ساتھ ہنسی خوشی رہتی تھی۔  <EOS> ان کا گھر ایک چھوٹے سے جنگل کے ساتھ ملحق تھا۔  <EOS> اس جنگل میں کوئی خطرناک جانور تو نہ تھے کہ لوگ اس قصبے میں رہنے سے کتراتے، ہاں! ایک چیز تھی، وہ یہ کہ اس جنگل کے حوالے سے ہر ایک نے سن رکھا تھا کہ یہ جنگل پُراسرار کہانیوں سے بھرا ہوا ہے، لیکن یہ صرف سنی سنائی بات تھی، اس لئے کہ اب تک کوئی جنگل میں زیادہ اندر جانے کی ہمت ہی نہیں کر سکا تھا، تو پھر اندر کی خبر کیسے مل پاتی؟ یہ بھی مشہور تھا کہ وہاں راستہ بھولنے کا امکان رہتا ہے۔  <EOS>  عینی کے دادا نے ریٹائر ہونے سے پہلے یہ سوچ رکھا تھا کہ کسی ایسی جگہ جا کر رہیں گے، جہاں سکون ہی سکون ہو۔  <EOS>  (جاری ہے)  <EOP>  ان کے دوستوں نے اس جگہ کی نشان دہی کی تھی، جب وہ اس علاقے کو دیکھنے آئے تو یہ انھیں اتنا پسند آیا کہ وہیں کے ہو کر رہ گئے۔  <EOS> ضروریاتِ زندگی کا سامان یہاں میسر تھا، ایک چھوٹا سا اسکول بھی تھا، جو یہاں کے بچوں کے لئے کافی تھا۔  <EOS> چولہا جلانے کے لئے لوگ جنگل سے لکڑیاں اور گھاس پھونس اکٹھی کر کے اپنا کام چلا لیتے تھے۔  <EOS>   <EOP>  دادا نے جنگل کے بارے میں کئی قصے سنے تھے، لیکن ان کا عقیدہ بھی دیگر لوگوں کی طرح سیدھا سادا تھا کہ اپنے کام سے کام رکھا جائے۔  <EOS>   <EOP>  دس سالہ عینی دوسرے بچوں کی طرح نہیں تھی، جہاں دیگر بچے اُس جنگل سے خوف زدہ تھے، وہ اس سے بے خوف تھی۔  <EOS> وہ اکثر سوچتی کہ ان گھنے درختوں کے پیچھے کیا ہو گا؟ دادا عجیب و غریب کہانیاں بننے کے ماہر تھے، کبھی کبھار وقت گزاری کے لئے عینی کو کہانیاں سناتے، وہ اسے اس جنگل کی حیرت انگیز کہانیاں بھی سنایا کرتے تھے۔  <EOS>   <EOP>  ”یاد رکھو عینی!“ وہ گہری آواز میں کہتے:”ہر راز میں ایک سبق چھپا ہوتا ہے، یہ جنگل سرگوشیاں کرتا ہے۔  <EOS> صرف بہادر لوگ ہی اس کی سرگوشیوں کو سمجھ سکتے ہیں۔  <EOS> “  <EOP>  ایک سنہری دوپہر، عینی جنگل کنارے بیٹھی اپنا کام کر رہی تھی کہ اچانک اس نے آواز سنی، کوئی اسے پکار رہا تھا:”عینی․․․․․عینی!“  <EOP>  ”مجھے کس نے پکارا؟“ وہ چونک کر اِدھر اُدھر دیکھنے لگی:”کیا دادا نے؟“  <EOP>  لیکن وہاں کوئی نہیں تھا۔  <EOS>   <EOP>  پھر وہ آواز دادا کی تو تھی بھی نہیں۔  <EOS> آواز دوبارہ آئی، اس کا تجسس بڑھا، اُس نے بنا کچھ سمجھے جنگل کی طرف قدم بڑھا دیے۔  <EOS> اس پکار پر اس کا دل خوف اور جوش کے امتزاج سے دھڑک رہا تھا۔  <EOS> دادا نے بتایا تھا کہ جنگل کے درخت، کچھ سرگوشیاں کرتے ہیں، کچھ بتاتے ہیں۔  <EOS> آج اس نے شاید یہ عہد کر لیا کہ وہ ان سرگوشیوں کے بارے میں جاننے کی کوشش کرے گی۔  <EOS> وہ جنگل کے اندر جانے لگی، جیسے جیسے وہ اندر قدم بڑھاتی گئی، اُسے فضا میں ایک عجیب سی توانائی محسوس ہوئی۔  <EOS>   <EOP>  جنگل کے درخت غیر معمولی طور پر بہت بلند تھے، ان کے تنے بھی عجیب و غریب انداز میں مڑے ہوئے تھے، یہ اس جنگل کی پُراسراریت تھی۔  <EOS> اس کا ہر قدم جنگل کو بیدار کر رہا تھا۔  <EOS> وہ آگے بڑھتی گئی اور پتے بغیر ہوا کے بھی سرسراتے دکھائی دینے لگے، ایک عجیب سا ماحول بنتا جا رہا تھا، اب سرگوشیاں ہر طرف گونجنے لگی تھیں۔  <EOS> درختوں میں سے صدائیں آتی محسوس ہو رہی تھیں۔  <EOS>   <EOP>  ”خوش آمدید عینی!“  <EOP>  وہ ایک عجیب سی کیفیت میں آگے ہی آگے چلی جا رہی تھی۔  <EOS> اسے کوئی خوف محسوس نہ ہوا۔  <EOS> اچانک، ایک گلہری اس کے راستے میں آئی اور ایک چمکدار چیز اس کے قدموں میں گرا دی۔  <EOS> عینی نے اُسے اُٹھایا۔  <EOS> یہ ایک چھوٹی سی سنہری چابی تھی۔  <EOS> اُس پر ایک لفظ کندہ تھا:”کھولو!“  <EOP>  ”یہ چابی کون سا دروازہ کھولتی ہے؟“ عینی نے اپنے آپ سے سرگوشی کی، لیکن اس کی سرگوشی کا جواب جنگل نے خود دیا:”آگے کی جانب چلو۔  <EOS>   <EOP>  “  <EOP>  اس نے چابی کو مضبوطی سے پکڑ کر آگے بڑھنا شروع کیا۔  <EOS> وہ ایک ایسی جگہ پہنچ گئی جو روشنی سے نہائی ہوئی تھی۔  <EOS> اس روشنی کے درمیان میں ایک قدیم درخت کھڑا تھا، جس کی جڑیں سانپوں کی طرح لپٹی ہوئی تھیں۔  <EOS> اُس نے درخت کے تنے پر ایک چھوٹا سا سوراخ دیکھا جو ملنے والی چابی کے سائز کا تھا۔  <EOS> عجیب سی خوشی اور حیرت سے اس کے ہاتھ کپکپانے لگے، اُس نے چابی کو سوراخ میں ڈالا۔  <EOS>   <EOP>  زور دار چرچراہٹ کے ساتھ درخت دو حصوں میں بٹ گیا۔  <EOS> درمیان میں ایک سیڑھی نیچے کی طرف جاتی ہوئی نظر آئیں۔  <EOS> اُس کا دل زور زور سے دھڑکنے لگا تھا۔  <EOS> اسے اپنے دادا کے الفاظ یاد آئے:”ہر راز میں ایک سبق چھپا ہوتا ہے۔  <EOS> “  <EOP>  اپنے اندر ہمت پیدا کرتے ہوئے، وہ سیڑھیوں سے نیچے اُتری۔  <EOS> نیچے پہنچ کر اُس نے ایک غار دیکھا، جو ہیرے کی طرح جگمگا رہا تھا۔  <EOS> اچانک غار کی دیواریں چمک کے ساتھ جلنے بجھنے لگیں۔  <EOS>   <EOP>  روشنی اس قدر تیز ہو گئی کہ اُسے اپنی آنکھیں بند کرنا پڑیں۔  <EOS> جب اُس نے بند آنکھیں کھولیں تو وہ ایک اور دنیا میں تھی۔  <EOS> ایک قدیم اور پُراسرار کمرا، جہاں دیواروں پر ایک آئینہ لگا ہوا تھا۔  <EOS> آئینے میں عینی نے خود کو دیکھا، یہ مستقبل کا منظر تھا۔  <EOS> وہ اُستانی بن گئی ہے اور قصبے کے بچوں کو ایک کتاب سے سبق پڑھ کر سنا رہی ہے، اس کو اپنے الفاظ میں ایسی گہرائی محسوس ہوئی جو اس نے پہلے کبھی محسوس نہیں کی تھی۔  <EOS>   <EOP>  اچانک کمرا غائب ہو گیا اور اُس نے خود کو دوبارہ اسی غار میں کھڑا پایا۔  <EOS>   <EOP>  غار کی چکا چوند روشنی میں وہاں ہوا میں تیرتی ہوئی کتابوں سے بھرا شیلف نظر آیا۔  <EOS> ایک اسٹینڈ پر ایک بے حد خوبصورت کتاب رکھی تھی۔  <EOS> بے اختیار اس کا دل چاہا کہ وہ اُسے اُٹھا لے، جیسے ہی اُس نے کتاب کو چھوا، کتاب کے صفحات کھلنا شروع ہو گئے، اور ان پر چمکتے ہوئے نقوش الفاظ میں تبدیل ہو گئے۔  <EOS>   <EOP>  عینی نے ہمت، ہمدردی، علم کی طاقت اور انسانوں کی اخلاقی ذمے داریوں کے بارے میں پڑھا۔  <EOS> ہر سبق اسے زندہ محسوس ہوا۔  <EOS> اس کتاب کا نام تھا:”جاگو جگاوٴ!“  <EOP>  واہ! کیا خوبصورت نام تھا اور کیا عمدہ تحریر تھی، اُسے پڑھتے ہوئے بہت وقت گزر گیا، جبکہ اُسے ایسا لگا جیسے صرف کچھ منٹ گزرے ہوں۔  <EOS> جب عینی درخت سے باہر نکلی تو جنگل مختلف لگ رہا تھا، اب وہ کم خوف ناک مگر زیادہ حیرت انگیز دکھائی دے رہا تھا۔  <EOS>   <EOP>  عینی نے اس کتاب کے ذریعے جو کچھ حاصل کیا اُسے قصبے کے بچوں تک پہنچانے کا فیصلہ کیا۔  <EOS> ”جاگو جگاوٴ“ کے جو اسباق اس نے سیکھے تھے، اس سے متاثر ہو کر اُس نے بچوں کے لئے اخلاقی کہانیاں بُن کر انھیں سنانا شروع کیں۔  <EOS>   <EOP>  اس کے دادا نے عینی میں تبدیلی کو محسوس کیا۔  <EOS> ایک شام انھوں نے عینی سے پوچھا:”تم جنگل میں گئی تھیں؟“ ان کی آنکھوں میں شرارت چمک رہی تھی۔  <EOS>   <EOP>  اُس نے ہچکچاتے ہوئے اقرار میں سر ہلایا۔  <EOS>   <EOP>  ”تو پھر تم نے بھی وہ دیکھا جو میں نے کبھی دیکھا تھا۔  <EOS> “ انھوں نے مسکراتے ہوئے کہا۔  <EOS> عینی بھی ہنس دی۔  <EOS>   <EOP>  <EOT>
جدون ادیب سلیم گھر میں داخل ہوا تو اس کا منہ اُترا ہوا تھا۔  <EOS> وہ سیدھا اپنے کمرے میں گیا۔  <EOS> اس کی امی سمجھ گئیں کہ کسی بات سے وہ پریشان ہے۔  <EOS> وہ اس کی دل جوئی کے لئے کمرے میں داخل ہوئیں تو وہ اپنا گلک اُٹھائے کسی سوچ میں گم بیٹھا تھا۔  <EOS> امی کو دیکھ کر وہ سیدھا ہو کر بیٹھ گیا اور آہستہ سے بولا:”امی! میں اپنا گلک توڑنا چاہتا ہوں۔  <EOS>  “ ”مگر کیوں؟ تم تو کہہ رہے تھے کہ چاند رات کو توڑو گے۔  <EOS> “ امی نے حیرت بھرے لہجے میں پوچھا۔  <EOS>  سلیم نے فوری طور پر کچھ نہ کہا۔  <EOS> چند لمحے سوچنے کے بعد بولا:”آپ مجھے سکھاتی رہی ہیں کہ ہمیشہ دوسروں کی مدد کرنی چاہیے۔  <EOS> حتیٰ کہ دوسروں کے بارے میں خود سے بڑھ کر سوچنا چاہیے۔  <EOS> “ ”ہاں!“ وہ آہستہ سے بولیں۔  <EOS>  (جاری ہے)  <EOP>  ”آپ کے پاس صبح بابو چچا آئے تھے، کچھ اُدھار مانگنے کے لئے اور شاید آپ کے پاس پیسے نہیں تھے۔  <EOS>   <EOP>  مجھے ان کا احساس ہو رہا ہے۔  <EOS> “  <EOP>  امی نے سوچتی نگاہوں سے سلیم کی طرف دیکھا پھر بولیں:”ٹھیک ہے، مجھے اس پر خوشی ہے، مگر یاد رکھو، نیکی خوش دلی سے کرنی چاہیے۔  <EOS> تم مجھے پریشان نظر آ رہے ہو۔  <EOS> “  <EOP>  ”میری پریشانی کی وجہ یہ نہیں ہے۔  <EOS> “ سلیم نے جلدی سے کہا، پھر امی کے گلے میں بانہیں ڈال کر بولا:”زمیندار کے لڑکے جمیل خان نے اپنی جیپ سے مجھ پر پانی کے چھینٹے اُڑائے اور میرے کپڑے خراب کر دیے! پھر طنزیہ انداز سے مجھے دیکھ کر ہنسنے لگا۔  <EOS>   <EOP>  اس کے ڈرائیور نے بدتمیزی کی اور کہا کہ خان آ رہا ہو تو راستے سے ہٹ جایا کرو۔  <EOS> مجھ سے بھی برداشت نہیں ہوا اور میں نے کہہ دیا کہ خان ہو گا اپنے گھر کا، میں کسی خان کو نہیں مانتا۔  <EOS> “  <EOP>  یہ کہہ کر سلیم نے اپنے کپڑے امی کو دکھائے۔  <EOS> انھوں نے سلیم کے بالوں میں اُنگلیاں پھیرتے ہوئے محبت بھرے لہجے میں کہا:”تمہیں ایسا نہیں کہنا چاہیے تھا۔  <EOS> بہرحال وہ ہمارے چودھری کا بیٹا ہے۔  <EOS>   <EOP>  اگر وہ کچھ کہتا ہے تو اسے اچھے اخلاق سے جواب دینا چاہیے تھا۔  <EOS> “  <EOP>  پھر انھوں نے سلیم کو سمجھایا کہ وہ جا کر بابو کی مدد کرے اور واپسی پر جمیل خان سے معذرت بھی کرے۔  <EOS> سلیم نے سر ہلایا اور اپنا گلک توڑ دیا۔  <EOS> اس نے نوٹ تہ کر کے جیب میں رکھے اور سکے دوسری جیب میں رکھ لئے۔  <EOS> جب وہ یہ پیسے بابو کو دے کر جمیل خان کے ڈیرے پر پہنچا۔  <EOS>   <EOP>  جمیل خان سلیم کی طرف بڑھا تو سلیم نے اسے سلام کیا اور بولا:”جمیل خان! میں تم سے معافی مانگنے آیا ہوں۔  <EOS>   <EOP>  آپ چودھری صاحب کے بیٹے ہیں، میرا حق نہیں تھا کہ آپ سے اس انداز میں کچھ ایسا کہوں کہ آپ کو دکھ ہو۔  <EOS> ازراہِ مہربانی مجھے معاف کر دو۔  <EOS> “  <EOP>  جمیل خان سوچ بھی نہیں سکتا تھا کہ سلیم اس سے معافی مانگنے آئے گا۔  <EOS> اس نے سلیم کے ہاتھ تھام لئے اور بولا:”ارے نہیں، غلطی میری تھی، معافی مجھے مانگنی چاہیے۔  <EOS> خیر اب اس بات کو ختم کرو۔  <EOS> “  <EOP>  ”بہت شکریہ تمہارا، میں چلتا ہوں۔  <EOS>   <EOP>  “ سلیم نے اجازت طلب کی تو جمیل خان نے اسے زبردستی بیٹھا دیا۔  <EOS> نوکر کو چائے کے لئے کہا اور اس سے باتیں کرنے لگا۔  <EOS> اچانک اسے کوئی بات یاد آئی وہ بولا:”سلیم! تم نے مجھ سے کہا تھا کہ خان وہ ہوتا ہے جس کا دسترخوان بڑا ہوتا ہے۔  <EOS> اس کا کیا مطلب تھا؟“  <EOP>  سلیم نے لفظوں کو تولا اور کہا:”خان دراصل قوم کا، گاؤں کا بڑا ہوتا ہے، سربراہ ہوتا ہے۔  <EOS> اس حیثیت سے اسے چاہیے کہ وہ دوسروں کا خیال رکھے۔  <EOS>   <EOP>  اس کے دسترخوان پر ضرور کوئی نہ کوئی غریب موجود ہو۔  <EOS> “  <EOP>  پھر سلیم نے اسے بابو کے خراب حالات کے بارے میں بتا کر درخواست کی کہ اسے کسی کام پر لگا دے۔  <EOS> اسی شام کو بابو اور اس کے بیوی بچے جمیل خان کے ڈیرے میں دسترخوان پر موجود تھے۔  <EOS> اس نے بابو کو اپنے کھیتوں پر کام کرنے کی پیشکش کی تو وہ فوراً تیار ہو گیا۔  <EOS> جب بابو اور اس کے بچے کھانا کھا رہے تھے تو دور بیٹھا جمیل خان سوچ رہا تھا کہ دوسروں کی خدمت میں کتنی لذت ہے۔  <EOS> تب اس نے فیصلہ کیا کہ اب اس کے دسترخوان پر روزانہ گاؤں کے غریب لوگ آئیں گے اور پھر وہ اپنا دسترخوان وسیع کرتا چلا جائے گا۔  <EOS>   <EOP>  <EOT>
مریم شہزاد ہانیہ ساتویں جماعت میں پڑھتی تھی۔  <EOS> وہ ایک لائق بچی تھی۔  <EOS> وہ اپنا سب کام وقت پر کرتی تھی۔  <EOS> ارم بظاہر اس کی سہیلی تھی، مگر اندر ہی اندر اس سے حسد کرتی تھی۔  <EOS> ایک دن اسے ہانیہ کو ڈانٹ پڑوانے کی ترکیب سوجھ گئی۔  <EOS>  ”سنو ہانیہ! تم مجھ کو اپنی اردو کی کاپی دے دو میرا کام مکمل نہیں ہے، میں گھر لے جاؤں گی اور کل تم کو واپس کر دوں گی۔  <EOS>  “ ارم نے ہانیہ سے کہا۔  <EOS>  ہانیہ نے کچھ سوچتے ہوئے کاپی اس کو دے دی اور کہا:”دیکھو دھیان سے رکھنا، خراب نہ ہو، اور کل ضرور لے آنا۔  <EOS> “ ”ہاں ہاں ضرور لے آؤں گی، اور پہلے پیریڈ میں ہی واپس کر دوں گی۔  <EOS> “ ارم نے کاپی اپنے بیگ میں رکھتے ہوئے کہا۔  <EOS>  دوسرے دن ارم نے اسکول کی چھٹی کر لی۔  <EOS>  (جاری ہے)  <EOP>  اس کے اگلے دن بھی ارم نہیں آئی تو ہانیہ بہت پریشان ہوئی، پہلی مرتبہ ایسا ہو رہا تھا کہ وہ اپنا کام وقت پر مکمل نہیں کر پا رہی تھی۔  <EOS>   <EOP>  تیسرے دن ارم آئی تو اس کی جان میں جان آئی۔  <EOS>   <EOP>  ”شکر ہے ارم! تم آ گئیں۔  <EOS> اب جلدی سے میری کاپی دے دو۔  <EOS> “ ہانیہ نے ارم کو دیکھتے ہی کہا۔  <EOS>   <EOP>  ”کون سی کاپی؟“ ارم نے حیرانی سے پوچھا۔  <EOS>   <EOP>  ”اردو کی کاپی! جو تم نے دو دن پہلے کام مکمل کرنے کے لئے لی تھی۔  <EOS> “ ہانیہ نے اس کو یاد دلایا، مگر ارم تو صاف مکر گئی کہ اس نے تو کاپی لی ہی نہیں۔  <EOS>   <EOP>  ہانیہ پریشان ہو کر اردو کی مس کے پاس گئی اور ان کو سب بات بتائی۔  <EOS>   <EOP>  پہلے تو مس نے کچھ دیر سوچا پھر اس کو ایک ایسی ترکیب بتائی، جس سے سانپ بھی مر جائے اور لاٹھی بھی نہ ٹوٹے۔  <EOS> اب جب اردو کا پیریڈ آیا تو مس نے سب سے کاپی نکالنے کو کہا تو ہانیہ نے کھڑے ہو کر کہا۔  <EOS>   <EOP>  ”مس میں نے اپنی کاپی دو دن پہلے ارم کو دی تھی۔  <EOS> یہ دو دن غیر حاضر تھی۔  <EOS> آج آئی ہے تو کہہ رہی ہے کہ میں نے کوئی کاپی نہیں لی تھی۔  <EOS> “  <EOP>  اب ارم کھڑی ہوئی اور بولی:”جی مس! میں نے تو ہانیہ کی کاپی لی ہی نہیں تو واپس کیسے کروں۔  <EOS>   <EOP>  “ ہانیہ نے کہا۔  <EOS>   <EOP>  ”یاد کرو جب تم نے مجھ سے کہا تھا کہ کاپی واپس کروں گی تو تم کو لنچ بھی کروا دوں گی۔  <EOS> “  <EOP>  ”نہیں تو، میں نے ایسا کچھ نہیں کہا تھا۔  <EOS> “ ارم نے کہا۔  <EOS>   <EOP>  ”نہیں نہیں تم یاد کرو تم نے کہا تھا کہ لنچ میں تم مجھے فرائز کھلاؤ گی۔  <EOS> “ ہانیہ نے کہا۔  <EOS>   <EOP>  ”نہیں مجھے اچھی طرح سے یاد ہے، میں نے ایسا کچھ بھی نہیں کہا تھا۔  <EOS> “ ارم نے کہا۔  <EOS>   <EOP>  ”تم نے فرائز کے ساتھ کولڈ ڈرنک پلانے کا بھی وعدہ کیا تھا۔  <EOS>   <EOP>  “ ہانیہ نے پھر کہا۔  <EOS>   <EOP>  ”نہیں بھئی میں نے یہ بھی نہیں کہا تھا۔  <EOS> “ ارم نے پورے یقین سے کہا۔  <EOS>   <EOP>  ”اچھا تو پھر کیا کہا تھا؟“ ہانیہ نے پوچھا۔  <EOS>   <EOP>  ”میں نے تو بس اتنا ہی کہا تھا کہ کل صبح ہی کام مکمل کر کے کاپی واپس کر دوں گی۔  <EOS> “ ارم نے کہا اور پوری کلاس ہنسنے لگی۔  <EOS>   <EOP>  ارم کو فوراً ہی اپنی غلطی کا احساس ہوا کہ یہ کیا کہہ دیا اور خاموشی سے ہانیہ کی کاپی بیگ سے نکال کر اس کو دے دی اور چپکے سے معذرت کر لی اور آئندہ غلط بات کرنے سے بھی توبہ کر لی۔  <EOS>   <EOP>  <EOT>
ولیجہ شہناز کسی گاؤں میں ایک کسان اپنی بیوی کے ساتھ رہتا تھا۔  <EOS> کسان کی بیوی نے کسان سے کہا:”آج میرا سلاد کے پتے کھانے کو دل چاہ رہا ہے۔  <EOS> “ ان کے گاؤں میں سلاد کے پتے موجود نہیں تھے، لیکن گاؤں کے باہر ایک جادوگرنی کا کھیت تھا۔  <EOS> جس میں سلاد کے پتے موجود تھے۔  <EOS> جادوگرنی اجنبیوں کو پسند نہیں کرتی تھی اور جادو سے انھیں بندر بنا دیتی تھی۔  <EOS>  بیوی کی ضد پر کسان نے سلاد کے پتے لانے کی ٹھانی۔  <EOS> وہ جب جادوگرنی کے ٹھکانے پر پہنچا اور دیوار پھلانگ کر سلاد کے پتے توڑ لیے تو جادوگرنی نے اسے دیکھ لیا اور پوچھا:”تم یہاں کیا کر رہے ہو؟“ کسان نے کہا:”میں اپنی بیوی کے لئے سلاد کے پتے لینے آیا ہوں۔  <EOS> “ جادوگرنی نے کہا:”اگر تم پتے لے جانا چاہتے ہو تو میری ایک شرط پوری کرنی ہو گی۔  <EOS>  (جاری ہے)  <EOP>  “  <EOP>  کسان نے پوچھا:”کیسی شرط؟“  <EOP>  جادوگرنی نے کہا:”تمہاری اولاد ہونے والی ہے، وہ بچہ مجھے دو گے۔  <EOS> “  <EOP>  کسان راضی ہو گیا۔  <EOS> پھر کسان کے ہاں ایک خوبصورت سی بیٹی پیدا ہوئی۔  <EOS> کسان اور اس کی بیوی خوش تھے اور وہ جادوگرنی سے کیا ہوا وعدہ بھول گئے۔  <EOS> ایک دن کسان کو یاد آیا کہ جادوگرنی نے ان کا پہلا بچہ مانگا تھا۔  <EOS> یہ یاد آتے ہی میاں بیوی اُداس ہو گئے اور انھوں نے آپس میں مشورہ کیا کہ ہم اپنی بیٹی جادوگرنی کے حوالے نہیں کریں گے اور یہاں سے کہیں دور جائیں گے۔  <EOS>   <EOP>  جہاں جادوگرنی ہمیں ڈھونڈ نہ سکے۔  <EOS> اس بات کو کافی سال گزر گئے اور بچی بڑی ہو گئی۔  <EOS> وہ بہت عقل مند اور ذہین تھی۔  <EOS> ایک دن ان کے دروازے پر دستک ہوئی۔  <EOS> گھر میں کوئی نہیں تھا۔  <EOS> جب بچی نے دروازہ کھولا تو سامنے ایک مکروہ شکل کی بڑھیا کو پایا۔  <EOS> بچی اسے دیکھ کر گھبرا گئی اور فوراً دروازہ بند کر دیا۔  <EOS>   <EOP>  گھر آ کر کسان اور اس کی بیوی نے اپنی بیٹی کی یہ حالت دیکھی تو گھبرا گئے۔  <EOS>   <EOP>  بیٹی نے انھیں سب کچھ بتایا۔  <EOS> میاں بیوی اُداس ہو گئے۔  <EOS> بیٹی نے ماں سے پوچھا تو پتا چلا کہ بابا نے اس کے پیدا ہونے سے پہلے جادوگرنی سے سلاد کے پتے لئے تھے اور جادوگرنی نے اس کے بدلے پہلی اولاد مانگی تھی۔  <EOS> اب ہم تمہیں اس جادوگرنی کو نہیں دیں گے۔  <EOS>   <EOP>  لڑکی نے کہا:”آپ جادوگرنی کو دعوت پر بلائیں۔  <EOS> کسان نے جادوگرنی کو دعوت پر راضی کر لیا۔  <EOS>   <EOP>  جادوگرنی کے لئے لڑکی نے شوربہ بنایا۔  <EOS> لڑکی نے شوربے میں نیند کی جڑی بوٹیاں ملا دیں۔  <EOS> “  <EOP>  جادوگرنی نے کہا:”شوربہ بہت لذیذ ہے۔  <EOS> “  <EOP>  کسان نے کہا:”میری بیٹی نے بنایا ہے۔  <EOS> “  <EOP>  جادوگرنی نے کہا:”جب یہ لڑکی میرے گھر جائے گی تو مجھے روزانہ ایسا ہی شوربہ بنا کر دے گی۔  <EOS> “  <EOP>  لڑکی جادوگرنی سے میٹھی میٹھی باتیں کرنے لگی۔  <EOS> اس کے بعد جادوگرنی بے ہوش ہو گئی۔  <EOS> کسان نے اسے اُٹھا کر اندھیرے کنویں میں ڈال کر اسے بند کر دیا۔  <EOS> یوں گاؤں والوں کو جادوگرنی سے نجات مل گئی۔  <EOS> سب ہنسی خوشی رہنے لگے۔  <EOS>   <EOP>  <EOT>
ملک راشد چھوٹا سا نرم و نازک خرگوش پپو آج بہت غصے میں تھا۔  <EOS> اس کا دل کر رہا تھا کہ سب چیزیں الٹ دے یا کہیں بھاگ جائے۔  <EOS> وہ سوچ رہا تھا، آخر امی اور بابا میری بات کیوں نہیں مانتے؟ میں سب سے بڑا ہوں، بھلا میں غلط کیسے ہو سکتا ہوں؟۔  <EOS> پپو کو ہر وقت گاجر کھانا اور فریج میں رکھا ٹھنڈا جوس پینا بہت پسند تھا۔  <EOS> اب جبکہ بارشوں کا موسم چل رہا تھا، امی بار بار کہتی تھیں کہ کھانے پینے میں احتیاط کرو، فریج سے ٹھنڈی گاجریں اور جوس مت لیا کرو، ورنہ بیمار ہو جاوٴ گے۔  <EOS>  پھر دوا کھانی پڑے گی اور اسکول سے چھٹیاں ہو جائیں گی، جبکہ امتحانات بھی ہونے والے ہیں۔  <EOS> پپو کا پارہ چڑھ گیا۔  <EOS> امی تو ہمیشہ ڈانٹتی رہتی ہیں، ہر وقت روک ٹوک، آخر میں بڑا ہوں تو خود جانتا ہوں کیا کرنا ہے! وہ غصے سے پاوٴں پٹختا ہوا اپنے کمرے میں گیا اور سو گیا۔  <EOS>  (جاری ہے)  <EOP>  شام کو بابا آفس سے آئے تو اپنے ساتھ کھانے کی مختلف اشیاء بھی لائے۔  <EOS> پپو کو جگایا گیا، وہ خوش تو ہوا، لیکن جب امی نے کہا:”سب بچوں کو برابر برابر ملے گا، میں حصے کر دوں گی، تو وہ پھر منہ پھُلا کر بیٹھ گیا۔  <EOS>   <EOP>  بابا نے امی کی بات ماننے کے بجائے چیز کا پیکٹ پپو کو تھما دیا اور کہا تم سب کو خود برابر بانٹ دینا، تم ہمارے بڑے بیٹے ہو۔  <EOS> پپو خوش تو ہوا، لیکن چالاکی سے اس نے خود زیادہ چیز رکھ لی اور اپنے چھوٹے بہن بھائیوں، ٹوٹی اور منگو کو تھوڑی تھوڑی دیں۔  <EOS> وہ بے چارے خاموش رہے۔  <EOS> پھر پپو کسی کو بتائے بغیر کھیلنے باہر نکل گیا۔  <EOS> دوست کرکٹ کھیل رہے تھے۔  <EOS>   <EOP>  وہ خوب کھیلتا رہا۔  <EOS> گھر آ کر جوس پیا، ٹھنڈی گاجریں کھائیں۔  <EOS>   <EOP>  اگلے دن امتحانات کا پہلا پرچہ تھا اور تیاری بھی برائے نام تھی! رات کو گلہ درد کرنے لگا، لیکن سوچا صبح پڑھ لوں گا۔  <EOS> صبح اٹھا تو بخار، سر درد اور پیٹ درد کا شکار ہو چکا تھا۔  <EOS> امی نے سیرپ پلایا اور اسکول بھیجا، لیکن پپو کچھ بھی نہیں لکھ پایا۔  <EOS> شام کو بخار تیز ہو گیا، اور بابا اسے فوراً ڈاکٹر بھالو انکل کے کلینک لے گئے۔  <EOS>   <EOP>  ڈاکٹر بھالو انکل نے پوچھا:”بیٹا، کیا کھایا تھا“؟  <EOP>  پپو رو پڑا:”بس، فریج کا ٹھنڈا جوس پیا تھا اور گاجریں کھائی تھیں“۔  <EOS>   <EOP>  ڈاکٹر نے سر ہلاتے ہوئے کہا:”یہی تو وجہ ہے بیماری کی! موسم بدل رہا ہے، ٹھنڈی چیزوں سے پرہیز ضروری ہے۔  <EOS> اب ایک ہفتہ آرام کرو گے، کڑوی دوا کھاوٴ گے اور اسکول بھی نہیں جا سکو گے۔  <EOS> پپو بہت پریشان ہوا۔  <EOS>   <EOP>  وہ ہمیشہ امتحان میں اوّل آتا تھا، اب اگر غیر حاضر ہو گیا تو اس کی پوزیشن خطرے میں پڑ جائے گی۔  <EOS> گھر آ کر وہ چپ چاپ لیٹ گیا۔  <EOS> امی نے پیار سے اس کے ماتھے پر ہاتھ رکھا اور کہا:”بیٹا، ہم تمہارے دشمن نہیں۔  <EOS> ہر بار روکتی ہوں، سمجھاتی ہوں، اس کا مقصد تمہاری بھلائی ہوتا ہے۔  <EOS> اب خود نتیجہ دیکھ لو!“  <EOP>  بابا مسکرائے اور بولے:”اسی لئے میں نے امی سے کہا تھا کہ تمہیں تمہاری مرضی سے جینے دیں۔  <EOS>   <EOP>  تاکہ تم خود جان سکو کہ بڑوں کی بات میں کیا دانائی ہوتی ہے۔  <EOS> پپو نے شرمندگی سے نظریں جھکائیں۔  <EOS> امی، بابا، میں وعدہ کرتا ہوں کہ آئندہ کبھی ضد نہیں کروں گا، آپ کی بات مانوں گا۔  <EOS>   <EOP>  بابا نے امی کو کہا کہ کل اسکول جا کر درخواست دے آئیں کہ پپو کو امتحان سے فیل نہیں بلکہ غیر حاضر لکھا جائے۔  <EOS> وہ سالانہ امتحان میں محنت کرے گا۔  <EOS> پپو نے وعدہ نبھانے کا عہد کیا۔  <EOS> اسے سمجھ آ گئی تھی کہ ہر چیز اعتدال میں ہی اچھی لگتی ہے۔  <EOS>   <EOP>  <EOT>
بلال رومی، ملیر کسی جنگل میں ایک لومڑی رہتی تھی۔  <EOS> لومڑی انتہائی چالاک تھی۔  <EOS> وہ شکار کی تلاش میں جنگل میں گھوما کرتی تھی، لیکن اسے زیادہ کامیابی حاصل نہ ہوتی، کیونکہ وہ بوڑھی ہو چکی تھی۔  <EOS> اکثر اسے بھوکا رہنا پڑتا۔  <EOS> وہ جانوروں کو دھوکا دے کر ان کا کھانا کھا جاتی۔  <EOS>  ایک دن لومڑی جنگل سے گزر رہی تھی۔  <EOS> اس نے دیکھا کہ ایک کوا پنیر کا ایک ٹکڑا منہ میں دبائے درخت کی ایک شاخ پر بیٹھا ہے۔  <EOS>  (جاری ہے)  <EOP>  لومڑی نے سوچا کہ کوے سے پنیر کا ٹکڑا چھین لیا جائے، چونکہ لومڑی کو درخت پر چڑھنا نہیں آتا تھا۔  <EOS> اس لئے اس نے سوچا کہ کیوں نہ میں کوے کی خوب تعریف کروں۔  <EOS>   <EOP>  لومڑی نے کوے سے کہا:”کوے بھائی! تم بہت اچھا گانا گاتے ہو، تمہاری آواز بہت سریلی ہے۔  <EOS> گانے میں تمہارا کوئی مقابلہ نہیں۔  <EOS> بلبل بھی تمہارے مقابلے میں کم ہے۔  <EOS> تم مجھے کوئی گیت سناؤ۔  <EOS> “  <EOP>  کوا اپنی تعریف سن کر بہت خوش ہوا اور اس نے گیت گانے کے لئے جیسے ہی منہ کھولا، پنیر کا ٹکڑا نیچے گر گیا۔  <EOS> لومڑی نے جھپٹ کر پنیر کا ٹکڑا اُٹھا لیا۔  <EOS> اسی لئے کہتے ہیں:”خوشامد کرنے والے لوگوں کی باتوں میں نہیں آنا چاہیے اور جھوٹی تعریف سن کر خوش نہیں ہونا چاہیے۔  <EOS> “  <EOP>  <EOT>
سہیل خان ایک سرسبز و شاداب وادی میں وسیع و عریض باغ واقع تھا۔  <EOS> باغ کے وسط میں ایک بہت پرانا کنواں بھی موجود تھا۔  <EOS> یہ باغ کسی وقت میں بہت سے درختوں کا گہوارہ ہوا کرتا تھا۔  <EOS> چنار، شہتوت، املی اور جامن جیسے درخت یہاں کی زینت تھے۔  <EOS> یہ درخت سایہ فراہم کرتے تھے۔  <EOS> ان پر بسنے والے رنگ برنگے پرندے اس باغ کو گلستاں بنا دیتے تھے۔  <EOS>  ایسی ہی شاخوں پر خوش رنگ تتلیاں منڈلاتیں، جگنو راتوں کو چراغاں کرتے۔  <EOS> یہیں پر قدیم شہتوت کے درخت پر چمن نامی چڑیا کا گھونسلہ تھا۔  <EOS> اس کے قریب بڑے سے چنار پر کالو نامی کوا رہتا تھا۔  <EOS> دونوں میں دیرینہ دوستی تھی مگر یہ دوستی یک طرفہ تھی۔  <EOS> چمن ہر خوشی کا موقع اپنے دوست کے ساتھ بانٹتی۔  <EOS> وہ میٹھے میٹھے پھل، بیج یا دانے لے کر چنار کی شاخوں پر آتی اور کالو خوشی سے آ کر لے جاتا لیکن شکر تو دور کبھی حال چال بھی نہ پوچھتا۔  <EOS>  (جاری ہے)  <EOP>  چمن بہت معصوم تھی، وہ یہ سب کچھ خلوصِ دل سے کرتی رہی۔  <EOS> ایک دن باغ میں موسم خوشگوار تھا۔  <EOS> نیلے آسمان پر روئی جیسے بادل تیر رہے تھے اور سبز پتوں پر شبنم کی بوندیں جھلک رہی تھیں۔  <EOS> چمن نے موقع کی مناسبت سے پرندوں کے لئے خاص اہتمام کر رکھا تھا۔  <EOS> کالو بھی اس سے خوب فیض یاب ہوا۔  <EOS>   <EOP>  اگلی ہی رات چمن کے ہاں پرانے رشتے دار مہمان بن کر آ گئے۔  <EOS> چمن نے جلدی سے کھانا بنانا شروع کیا مگر اسے پتہ چلا کہ اس کے گھر تو نمک ہی ختم ہو چکا ہے۔  <EOS>   <EOP>  وہ بے چینی سے کالو کے درخت کی طرف گئی، دروازے پر دستک دی اور بولی:”کالو بھائی؟ نمک چاہیے تھوڑا سا۔  <EOS> مہمان آ گئے ہیں۔  <EOS> “  <EOP>  کالو نیند سے اُٹھ کر دروازے پر آ کر بولا:”میری طبیعت ٹھیک نہیں، میں سو رہا ہوں، کل آنا اور دروازہ بند کر دیا۔  <EOS> “  <EOP>  چمن حیران و پریشان اپنے گھونسلے میں واپس آئی۔  <EOS> وہ دل ہی دل میں کچوکے کھاتی رہی کہ اس نے تو کبھی انکار نہیں کیا۔  <EOS>   <EOP>  خیر، اس نے کھانا مہمانوں کے سامنے رکھ دیا۔  <EOS> اگلی رات طوفانی ہوائیں چلنے لگیں، بادل گرجنے لگے اور موسلا دھار بارش شروع ہو گئی۔  <EOS> چنار کا پرانا درخت بارش میں ہلنے لگا اور کالو کا گھونسلہ زمین بوس ہو گیا۔  <EOS> وہ خود بھیگ کر کانپ رہا تھا۔  <EOS> اس کا سارا سامان بہہ گیا۔  <EOS> اُسے اچانک چمن کا خیال آیا۔  <EOS> وہ کیچڑ میں لت پت، کانپتا ہوا چمن کے گھونسلے تک پہنچا اور اس کے دروازے پر دستک دی۔  <EOS>   <EOP>  کون ہے؟ چمن نے چونک کر پوچھا۔  <EOS> میں ہوں․․․․کالو! لرزتی آواز میں اس نے جواب دیا۔  <EOS> چمن کو غصہ تو بہت آیا، لیکن اس نے دروازہ پھر بھی کھول دیا، کالو کو اندر آنے دیا۔  <EOS> اسے سردی کے بچاؤ کے لئے چادر دی۔  <EOS> شکریہ، بہن، آپ آرام کریں، میں سو جاتا ہوں، کالو بولا۔  <EOS> چمن اپنے پر سمیٹ کر چپ چاپ گھونسلے کے کونے میں جا بیٹھی۔  <EOS> صبح کا اُجالا پھیلتے ہی وہ وہاں سے نکل گیا۔  <EOS>   <EOP>  چمن باہر دانا دنکا چگنے گئی ہوئی تھی۔  <EOS> کالو کو شکریہ ادا کرنے کی توفیق نہیں ہوئی اور وہ چپ چاپ پھر سے نکل گیا۔  <EOS> چمن واپس آئی تو اسے بہت حیرت ہوئی۔  <EOS> اس کی آنکھیں بھر آئیں۔  <EOS> وہ بہت دیر تک چپ رہی۔  <EOS> یہی سوچتی رہی کہ شاید کچھ فطرتیں ایسی ہی خود غرض ہوتی ہیں، ان کو کبھی کوئی نہیں بدل سکتا۔  <EOS> کالو بھی شاید ایسا ہی ہے۔  <EOS> بچو! سچی دوستی میں خلوص اور وفاداری ضروری ہوتی ہے۔  <EOS> جو صرف اپنے مطلب کے وقت ساتھ دے، وہ دوست نہیں، موقع پرست ہوتا ہے۔  <EOS> اور جو دل دکھا کر بھی معاف کر دے، وہی سچا اور وفادار ہوتا ہے۔  <EOS>   <EOP>  <EOT>
طاہر اختر جنگل میں ایک شیر اپنے غار کے باہر شکار کئے ہوئے گوشت کا ایک ٹکڑا لئے کھانے ہی والا تھا کہ اچانک ایک باز نے جھپٹا مارا اور گوشت پنجوں میں دبا کر اُڑ گیا۔  <EOS> باز کی اس حرکت پر شیر آگ بگولا ہو گیا۔  <EOS> اس نے عہد کر لیا کہ وہ جنگل کے سارے پرندوں کو کھا جائے گا۔  <EOS> ایک دن شیر نے جانوروں کو بلا کر کہا ”سنو! مَیں تمہیں ہدایت کرتا ہوں کہ اِس جنگل کے تمام پرندوں کا شکار کر لو، مَیں اس جنگل میں ایک بھی پرندہ زندہ دیکھنا نہیں چاہتا، مَیں خود شکار کروں گا اور تم بھی اس مہم پر نکل جاوٴ۔  <EOS>  “ شیر کے ساتھی تو پہلے ہی ان پرندوں سے پریشان تھے کیونکہ وہ عموماً ان کا مارا ہوا شکار لے اُڑتے تھے، اب وہ رات کو جب پرندے اپنے گھونسلوں میں سو رہے ہوتے تو ان کو کھا جاتے۔  <EOS>  (جاری ہے)  <EOP>  اُلّو ایسا پرندہ ہے جو رات کو سوتا نہیں۔  <EOS> اُس نے جب دیکھا کہ رات کو جنگل کے جانور پرندوں کو کھا کھا کر ختم کر رہے ہیں تو ایک دن اُس نے پرندوں کو جمع کیا اور اُن سے کہا کہ ”بھائی! مَیں رات بھر جاگتا ہوں، چند روز سے دیکھ رہا ہوں کہ جنگل کے جانور شیر کے کہنے پر تمہارا شکار کر رہے ہیں حالانکہ بات چھوٹی سی تھی کہ ایک باز شیر سے گوشت کا ٹکڑا لے اُڑا تھا، لیکن وہ تو پہاڑ پر رہتا ہے اور ہم جنگل میں رہتے ہیں، ہمیں مل جل کر رہنا چاہئے۔  <EOS>   <EOP>  بہرحال جب تک حالات معمول پر نہیں آ جاتے مَیں تمہاری مدد کروں گا۔  <EOS> جب کوئی جانور کسی پرندے کے گھونسلے کی طرف بڑھے گا تو مَیں آواز لگاتا ہوا اس کے گھونسلے کے قریب سے گزر جاوٴں گا تم لوگ ہوشیار ہو جانا۔  <EOS> “  <EOP>  اُلّو کی مدد کے بعد پرندے، چرندوں کے حملوں سے کافی حد تک محفوظ ہو گئے۔  <EOS> ایک چمگادڑ جو پرندوں کے شکار ہونے کی وجہ سے بہت پریشان تھی، ایک روز شیر کے دربار میں گئی اور کہا ”جناب بادشاہ سلامت! میرا پرندوں سے کوئی واسطہ نہیں، مَیں بھی آپ لوگوں کے ساتھ پرندوں کا شکار کروں گی۔  <EOS>   <EOP>  “ شیر نے جب چمگادڑ کی یہ بات سنی تو اسے اپنے شکاری جانوروں میں شامل کر لیا، یوں وہ بھی پرندوں کا شکار کرنے میں شریک ہو گئی۔  <EOS>   <EOP>  ایک دن صبح سویرے جب یہ جانور رات کو پرندوں کا شکار کر کے تھکے ہارے بے خبر سو رہے تھے تو جنگل کے تمام پرندوں نے اپنی اپنی چونچوں اور پنجوں میں اپنی جسامت کے مطابق کنکریاں اور پتھر دبائے اور سوئے ہوئے جانوروں پر اُن کی بارش کر دی۔  <EOS>   <EOP>  تمام جانور اِدھر اُدھر بھاگنے لگے۔  <EOS> پرندوں نے اپنی چونچوں اور پنجوں سے انہیں مزید زخمی کرنا شروع کر دیا تو جانور اور بھی تیزی سے بھاگنے لگے۔  <EOS> جب چالاک چمگادڑ نے یہ منظر دیکھا تو وہ سمجھ گئی کہ جانور شکست کھا کر بھاگ نکلے ہیں۔  <EOS> وہ فوراً باز کے پاس گئی اور کہا ”تم تو جانتے ہی ہو کہ مَیں بھی پرندوں کی نسل سے ہوں، اس لئے تم مجھے اپنے گروہ میں شامل کر لو تاکہ مَیں ان ظالم چرندوں کے خلاف تمہارا ساتھ دے سکوں۔  <EOS>   <EOP>  “ چنانچہ اس نے اُسے اپنے گروہ میں شامل کر لیا۔  <EOS> جنگ اور تیز ہو گئی۔  <EOS>   <EOP>  اب چمگادڑ کا معمول بن گیا کہ جس کی بھی فتح ہوتی وہ اس گروہ میں شامل ہو جاتی۔  <EOS> ایک دن اُلّو نے باز سے کہا ”آخر ہم اس لڑائی کو ختم کیوں نہیں کرتے اور ایک دوسرے کے ساتھ دوستی اور امن کے ساتھ کیوں نہیں رہتے؟“  <EOP>  باز نے کہا ”یہ لڑائی ہم نے نہیں، شیر نے شروع کی ہے اور وہ ہی اسے ختم کرے گا۔  <EOS>   <EOP>  “  <EOP>  ”الّو نے کہا ”اگر مَیں شیر سے بات کروں اور وہ دوستی پر رضا مند ہو جائے تو کیا آپ اس لڑائی کو ختم کر دیں گے۔  <EOS> “ باز جو پہلے ہی جنگ کرتے کرتے تھک چکا تھا اُس نے کہا ”ہاں!“  <EOP>  اُلّو شیر کے پاس گیا اور کہا ”اے جنگل کے بادشاہ! کیا ہم چرند، پرند آپس میں محبت اور امن کے ساتھ اس جنگل میں نہیں رہ سکتے؟ کیا یہ جنگ ختم نہیں ہو سکتی؟“  <EOP>  ”ہاں! یہ جنگ ختم ہو سکتی ہے اور ہم دوبارہ محبت اور امن سے رہ سکتے ہیں، بشرطیکہ پرندے اس بات کا عہد کریں کہ وہ آئندہ کبھی بھی ہمارا شکار نہیں لے اُڑیں گے۔  <EOS>   <EOP>  “  <EOP>  پرندوں نے وعدہ کیا کہ وہ پھر کبھی ان کے شکار پر جھپٹا نہیں ماریں گے۔  <EOS> جب دونوں میں صلح ہو گئی تو چمگادڑ پھر نکل آئی، اُس نے کہا ”مَیں بھی اس صلح میں شریک ہوں۔  <EOS> “  <EOP>  باز اور شیر نے کہا ”تم، مطلب پرست اور بزدل چمگادڑ ہو، ہم تمھیں اپنے ساتھ نہیں رکھ سکتے۔  <EOS> سارے جانوروں اور پرندوں نے اسے بُرا بھلا کہا۔  <EOS> چمگادڑ اپنی چالاکی پر بہت شرمندہ ہوئی اور خاموشی سے جنگل سے فرار ہو گئی۔  <EOS>   <EOP>  بچو! ہمیشہ محبت اور امن سے رہنا چاہئے۔  <EOS> لڑائی جھگڑا کرنا بُری بات ہے۔  <EOS> بات چیت کے ذریعے مسائل کو حل کرنا چاہئے۔  <EOS>   <EOP>  <EOT>
ایشال فاطمہ راجہ رانی ایک قدیم محل نما مکان میں رہتے تھے۔  <EOS> انہوں نے اپنی حفاظت کے لئے تین سکیورٹی گارڈز رکھے ہوئے تھے، جو ہر وقت چاک و چوبند رہتے۔  <EOS> انہیں کھانا، چائے، دیگر ضروریات زندگی کی سہولتیں دی گئی تھیں۔  <EOS> تنخواہ مناسب اور وقت پر دی جاتی تھی۔  <EOS> وہ بھی راجہ اور رانی کے حسن سلوک سے بہت خوش تھے۔  <EOS> اتفاق سے راجہ اور رانی کو شہر سے باہر جانا پڑ گیا۔  <EOS>  جاتے ہوئے انہوں نے سکیورٹی گارڈز سے کہا ہماری غیر موجودگی میں آپ نے پرندوں اور گھر کی نگرانی کرنی ہے۔  <EOS> چند روز بعد جب راجہ اور رانی گھر واپس آئے تو کمروں کے تالے ٹوٹے ہوئے تھے۔  <EOS> قیمتی سامان اور زیورات غائب تھے۔  <EOS> انہوں نے تمام ملازموں کو بلایا اور ان سے پوچھا کہ یہ چوری کیسے ہوئی ہے؟ کیا آپ لوگ چور ہیں؟ ملازموں نے جواب دیا ہمیں گہری نیند آ گئی تھی، ہمیں ہوش نہ رہا اور ہم چور نہیں ہیں۔  <EOS>  (جاری ہے)  <EOP>  راجہ اور رانی نے فوری طور پر انہیں نوکری سے فارغ کر دیا اور نئے ملازم رکھ لئے۔  <EOS> ابھی ایک ماہ ہی گزرا تھا کہ انہیں رشتے داروں کی شادی کا دعوت نامہ آ گیا۔  <EOS> انہوں نے سکیورٹی گارڈز کو بلایا اور کہا ہم شادی میں شرکت کے لئے جا رہے ہیں۔  <EOS> آپ پر پورے مکان اور اعلیٰ نسل کے پرندوں کی حفاظت کی ذمہ داری ڈال کر جا رہے ہیں۔  <EOS> کوتاہی ہر گز کسی ملازم کی برداشت نہ ہو گی۔  <EOS>   <EOP>  تمام ملازموں نے ایک زبان ہو کر کہا جناب مطمئن رہیں۔  <EOS>   <EOP>  راجہ اور رانی شادی میں شرکت کے لئے چلے گئے۔  <EOS> چار دن بعد ان کی وہاں سے واپسی ہوئی، جب وہ گھر میں داخل ہوئے تو ان کے اوسان خطا ہو گئے۔  <EOS> یہ دیکھ کر کہ کمروں کے تالے ٹوٹے ہوئے ہیں۔  <EOS> اندر جا کر دیکھا تو تمام قیمتی سامان غائب تھا۔  <EOS> وہ بہت پریشان ہوئے، ایک دوسرے سے کہنے لگے ہماری قسمت بری ہے۔  <EOS>   <EOP>  دوسری دفعہ اتنا زیادہ نقصان ہو گیا۔  <EOS> انہوں نے ملازموں کو طلب کیا اور کہا چور آپ لوگ ہیں کیونکہ آپ نے پوری ذمہ داری لی تھی۔  <EOS> سب خاموش کھڑے رہے، شرم کے مارے گردنیں جھکا لیں۔  <EOS> ایک شریف باریش سکیورٹی گارڈ کھڑا ہوا۔  <EOS> اس نے کہا عالی جاہ ہم ذمہ دار ہیں۔  <EOS> اس نے بڑے ادب سے کہا اگر آپ اجازت دیں تو واقعہ پیش کروں۔  <EOS>   <EOP>  رانی نے غصے میں کہا آپ کیا قصہ بیان کرنا چاہتے ہیں۔  <EOS>   <EOP>  سکیورٹی گارڈ نے ہمت کر کے بتانا شروع کیا۔  <EOS> جناب عالی چار لوگ جو شکل و صورت میں شریف اور معزز معلوم ہوتے تھے، انہوں نے ہمیں کہا ہم راجہ رانی کے قریبی عزیز ہیں، ملنے آئے ہیں۔  <EOS> ہم نے ان پر اعتماد کیا اور ان سے مٹھائی کھا لی۔  <EOS> جس کے بعد ہم بے ہوش ہو گئے۔  <EOS> یہ ہماری بڑی غلطی ہے۔  <EOS> ہم معافی کے طلب گار ہیں۔  <EOS> اگر آپ سزا دینا چاہتے ہیں تو ہم قبول کریں گے۔  <EOS>   <EOP>  رانی کو اس کی باتیں سن کر ترس آیا اور کہا ہم آپ کے بچوں پر رحم کرتے ہیں۔  <EOS> ہم آپ کو معافی دیتے ہیں، آئندہ غلطی کی کوئی گنجائش نہیں ہے۔  <EOS> راجہ اور رانی بازار سے نیا سامان اور نایاب قیمتی پرندے لے آئے۔  <EOS> انہوں نے چوروں کو پکڑنے کا ایک پروگرام بنایا۔  <EOS> انہوں نے سکیورٹی گارڈز اور پولیس کو مکان کے چاروں طرف چھپ جانے کا کہا اور خود مکان کو تالے لگا کر مکان کے اوپر چڑھ کر ایک کونے میں چھپ کر بیٹھ گئے۔  <EOS>   <EOP>  چوروں نے تالا لگا ہوا دیکھا تو وہ سمجھے کہ وہ کہیں پھر گئے ہوئے ہیں۔  <EOS> چور تالا توڑ کر اندر داخل ہو گئے۔  <EOS> دو چور اوپر چھت پر گئے تاکہ تھیلوں میں نایاب پرندے ڈال لیں۔  <EOS> ایک چور کی نظر جب راجہ رانی پر پڑی تو اس نے بلند آواز میں اپنے ساتھیوں سے کہا ہوشیار باش بھاگ چلو۔  <EOS> وہ گھر سے باہر نکلنے لگے تو پولیس اور سکیورٹی گارڈز نے انہیں پکڑا اور خوب پٹائی کی۔  <EOS>   <EOP>  پولیس نے مختلف قسم کے پرچے دے کر انہیں جیل بھیج دیا۔  <EOS> تین ماہ بعد ان چوروں کی عدالت میں پیشی ہوئی۔  <EOS> جج نے پوچھا کیا آپ نے چوری کی ہے وہ بولے ابھی تو ہم داخل ہوئے تھے۔  <EOS> راجہ رانی کے وکیل نے عدالت کو بتایا یہ لوگ دو بار پہلے اس گھر کا صفایا کر چکے ہیں۔  <EOS> ان کا کیس چھ ماہ چلتا رہا۔  <EOS> چور پیش ہوتے رہے۔  <EOS> آخرکار جج نے تمام گواہوں، واقعات کو مدِ نظر رکھتے ہوئے اور جو ثبوت پیش کئے گئے ان پر غور و فکر کے بعد چوروں کو قید بامشقت کی سزا سنا دی۔  <EOS> چور اپنے کئے پر بہت شرمندہ تھے اب کیا ہو سکتا تھا وہ اپنے انجام کو پہنچ چکے تھے۔  <EOS>   <EOP>  <EOT>
طوبیٰ سعید برسات کے دن تھے، ہر طرف بارش سے موسم خوشگوار اور سڑکیں پانی سے جل تھل تھیں۔  <EOS> بارش رکنے کے کچھ دیر بعد بہت حبس ہو گیا تھا۔  <EOS> رانیہ پانچویں جماعت میں پڑھتی ہے۔  <EOS> ایک مرتبہ اتوار کے روز اس کے امی ابو شاپنگ پر گئے ہوئے تھے۔  <EOS> اچانک تیز بارش شروع ہو جانے سے وہ وہیں رک گئے۔  <EOS> گھر بیٹھی رانیہ پریشان ہوئی لیکن اس نے اپنا حوصلہ بلند رکھا اور خیریت فون پر پوچھتی رہی۔  <EOS>  ابھی موسم خوشگوار ہو جانے کے بعد حبس کا سماں تھا کہ دروازے پر دستک ہوئی۔  <EOS> رانیہ نے دروازہ کھولا تو اس کے چچا اور چچی سامنے کھڑے تھے۔  <EOS>  ”اسلام علیکم“ رانیہ نے انھیں سلام کیا اور اندر آنے کا کہا۔  <EOS> ”وعلیکم السَّلام! شکریہ بیٹی“۔  <EOS> رانیہ نے انھیں ڈرائنگ روم میں اے سی لگا کر بٹھایا۔  <EOS>  (جاری ہے)  <EOP>  ان سے باتیں کیں تو اسے معلوم ہوا کہ وہ خریداری کی غرض سے باہر نکلے تھے، بارش، پھر اس کے بعد حبس اور کیچڑ کی وجہ سے انھیں ادھر آنا پڑا۔  <EOS>   <EOP>  رانیہ نے بتایا کہ ”اس کے مما بابا بھی بازار ہی گئے ہوئے ہیں اور وہیں بارش کے باعث رک گئے۔  <EOS>  اب پتہ نہیں کہ کب تک واپس آتے ہیں“۔  <EOS>   <EOP>  ”چلو کوئی بات نہیں، ہم بھی تھوڑی دیر رک کر چلے جائیں گے“۔  <EOS>  رانیہ کی چچی نے کہا تو رانیہ بولی: ”کوئی بات نہیں چچی، آپ جتنی دیر تک چاہیں رک سکتی ہیں“۔  <EOS>  رانیہ اپنے چچا چچی کو بیٹھا کر کچن میں گئی اور ان کے لئے کھانے پینے کا بندوبست کرنے لگی۔  <EOS>   <EOP>  اس نے جگ میں پانی ڈالا اوراس میں چینی گھولی، اس میں نمک اور فریج سے لیموں نکال کر نچوڑے اور اس میں برف ڈال کر اچھی طرح مکس کیا اور ان کے لئے مزیدار شکنجبین تیار کر کے لے آئی۔  <EOS>   <EOP>  چچا اور چچی نے پانی پیا تو ان کو شدید حبس میں سکون سا آگیا۔  <EOS>  دونوں بے حد خوش ہوئے اور اس کو بہت سی دعاؤں سے نوازا۔  <EOS> رانیہ نے کہا:”میری ٹیچر نے ہمیں چھٹیوں سے پہلے بتایا تھا کہ ”گرمی اور حبس میں خون اور پانی ایک ہوا ہوتا ہے اور جسم میں نمکیات کی کمی ہو جاتی ہے۔  <EOS>   <EOP>  تو آپ جتنا چاہیں پانی پئیں۔  <EOS> تاکہ سکون بھی ملے اور پانی کی بھی کمی جسم میں واقع نہ ہو“۔  <EOS>   <EOP>  آپ لوگ تھکے ہوئے بھی ہیں۔  <EOS>  اس لئے میں نے سوچا کہ اس موسم میں یہی بنائی جائے“۔  <EOS> یہ سن کر اس کے چچا چچی اس سے بہت متاثر ہوئے۔  <EOS>   <EOP>  اس کے بعد شام کی چائے کا وقت ہوا تو اپنے امی ابو کی فکر کرتے ہوئے رانیہ دوبارہ کچن میں گئی اور چائے بنائی اور کباب بھی گرم کیے۔  <EOS>   <EOP>  تھوڑی دیر میں اس کے گھر کا دروازہ کھٹکا تو اس کے چچا نے کھولا تو اس کے امی ابو بھی آ گئے۔  <EOS> جن کے آنے سے رانیہ مطمئن ہو گئی۔  <EOS> چچا چچی سے مل کر اس کے امی ابو بہت خوش ہوئے۔  <EOS>  رانیہ نے انھیں بھی شکنجبین پیش کی تو ان کو سکون سا آگیا اور اس کی بہت تعریف کی۔  <EOS> رانیہ نے شدید حبس میں چائے اور کباب تیار کیے اور نہایت خوبصورتی سے ٹرے میں چمچ، پلیٹیں اور کیچپ اور ٹشو رکھ کر ڈرائنگ روم میں لے آئی اور اس کے بعد دوسری ٹرے میں چائے کے پانچ کپ مورکھ کر پیش کیے۔  <EOS>   <EOP>  رانیہ کی اس مہمان نوازی سے سب بے حد متاثر ہوئے اور بالخصوص اس کے علم اور اس پر عمل کرنے کے ساتھ ساتھ تابعداری سے بے حد خوش ہوئے۔  <EOS> کھانے پینے سے فارغ ہو جانے کے بعد اس کے چچا چچی جب گھر جانے کے لئے تیار ہوئے تو انھوں نے اس کو پانچ سو روپے بطورِ انعام میں دیے۔  <EOS> جس کو پاکر رانیہ بے حد خوش ہوئی اور اس نے ان کا شکریہ ادا کیا۔  <EOS>   <EOP>  <EOT>
عاطر شاہین شیراز اپنے دونوں پہلوؤں پر ہاتھ رکھے اِدھر اُدھر بکھری ہوئی چیزوں پر نظریں دوڑا رہا تھا۔  <EOS> اس کے چہرے پر اُلجھن کے تاثرات ابھرے ہوئے تھے۔  <EOS> اِدھر اُدھر جتنی چیزیں بکھری پڑی تھیں یہ سب اس نے کیا تھا۔  <EOS>  ”اُف․․․․․میں کیا کروں؟“ وہ جب بولا تو اس کے لہجے میں بے زاری تھی۔  <EOS>  اس کے کمرے کا دروازہ کھلا اور اس کی امی اور بڑی بہن ایک دوسرے کے پیچھے چلتی ہوئی اندر آئیں۔  <EOS>  انھوں نے جب کمرے کی بُری حالت دیکھی تو حیران رہ گئیں۔  <EOS>  ”شیراز! یہ تم نے اپنے کمرے کی کیا حالت بنا رکھی ہے۔  <EOS> کیا ہو گیا ہے؟“ امی شیراز سے پوچھنے لگیں۔  <EOS>  شیراز نے مڑ کر ان کی طرف دیکھا اور اپنی کمپیوٹر ٹیبل کی طرف اشارہ کرتے ہوئے بولا:”امی جان! میں نے کل شام اسی میز پر اپنا پین رکھا تھا، اب وہ مجھے نہیں مل رہا۔  <EOS>  (جاری ہے)  <EOP>  میں نے سب جگہ تلاش کر لیا ہے۔  <EOS>   <EOP>  کمرے کا کونا کونا دیکھ لیا ہے۔  <EOS> میز اور الماری کی درازیں تک چھان لی ہیں۔  <EOS> “  <EOP>  ”بیٹا! ہو سکتا ہے تم بھول کر پین کہیں اور رکھ کر بھول گئے ہو؟“ امی نے اس کے کندھے پر ہاتھ رکھ کر نرم لہجے میں کہا۔  <EOS>   <EOP>  ”نہیں امی! مجھے پورا یقین ہے کہ میں نے پین اسی میز پر ہی رکھا تھا۔  <EOS> “ شیراز اپنی بات پر اَڑا ہوا تھا۔  <EOS>   <EOP>  ”تو پھر آخر پین کہاں جا سکتا ہے؟“ امی بھی متفکر ہوئیں۔  <EOS>   <EOP>  وہ شیراز کی فطرت سے واقف تھیں۔  <EOS> جب تک اسے اس کی چیز واپس نہ مل جائے وہ پریشان ہی رہے گا۔  <EOS> یہاں تک کہ وہ کھانا پینا بھی چھوڑ دیتا تھا۔  <EOS>   <EOP>  ”شیراز! امی ٹھیک کہہ رہی ہیں۔  <EOS> تم پین کہیں اور رکھ کر بھول گئے ہو۔  <EOS> “ شیراز کی بہن مدیحہ بولی۔  <EOS>   <EOP>  ”باجی! مجھے اچھی طرح یاد ہے کہ میں نے پین میز پر ہی رکھا تھا۔  <EOS> “ شیراز بولا۔  <EOS>   <EOP>  ”اچھا ٹھیک ہے۔  <EOS>   <EOP>  پُرسکون ہو جاؤ۔  <EOS> “ امی نے کہا:”اگر تم نے پین یہیں رکھا ہے تو مل ہی جائے گا۔  <EOS> اب آؤ، ناشتہ تیار ہو گیا ہے۔  <EOS> “  <EOP>  ”مجھے بھوک نہیں ہے امی۔  <EOS> “  <EOP>  ”کیسے بھوک نہیں ہے؟ چلو آؤ شاباش۔  <EOS> پین مل جائے گا۔  <EOS> “ امی نے کہا:”اگر نہ ملا تو میں تمہیں نیا دلا دوں گی۔  <EOS> “  <EOP>  ”اچھا میں آتا ہوں۔  <EOS> “  <EOP>  امی اور مدیحہ کمرے سے چلی گئیں تو شیراز ٹھوڑی پر ہاتھ رکھ کر ایک بار پھر بکھری چیزوں پر نظر دوڑانے لگا۔  <EOS>   <EOP>  دفعتاً اس کے دماغ میں سہیل کا چہرہ اُبھر آیا۔  <EOS> اگلے ہی لمحے وہ اُچھل پڑا:”اوہ․․․․․․اوہ․․․․․․کہیں میرا پین سہیل تو نہیں لے گیا!“ وہ بڑبڑایا۔  <EOS>   <EOP>  سہیل اس کا دوست تھا اور کل شام وہ اس کے کمپیوٹر کی ونڈو انسٹال کرنے آیا تھا۔  <EOS> اس کے کمپیوٹر کی ونڈو کافی دنوں سے خراب ہو رہی تھی۔  <EOS> سہیل کو ونڈو ڈالنی آتی تھی، اس لئے شیراز نے اسے بُلا لیا تھا۔  <EOS>   <EOP>  جب سہیل ونڈو کر رہا تھا تو وہ اس کے لئے چائے کا کہنے کمرے سے باہر چلا گیا تھا۔  <EOS>   <EOP>  ”ہو سکتا ہے جب میں کمرے سے باہر گیا ہوں تو سہیل نے میرا پین اُٹھا کر اپنے بیگ میں رکھ لیا ہو۔  <EOS> “ اس نے سوچا۔  <EOS> پھر شیطان کو اس کی بد گمانی میں مزید اضافہ کرنے کا موقع مل گیا۔  <EOS> اس نے شیراز کے دل میں وسوسہ ڈالا:”ہاں شیراز! تمہارا پین سہیل نے چوری کر لیا ہے۔  <EOS>   <EOP>  “  <EOP>  شیراز یہی کچھ سوچتا ہوا کمرے سے نکل آیا۔  <EOS> باہر صحن میں ناشتے کے لئے میز سجی ہوئی تھی۔  <EOS> شیراز کی امی، بہن مدیحہ موجود تھیں جبکہ اس کے ابو آج صبح جلدی ہی کام کے سلسلے میں چلے گئے تھے۔  <EOS> شیراز خاموشی سے اپنی کرسی پر بیٹھ گیا۔  <EOS>   <EOP>  ”کیا ملا پین؟“ مدیحہ نے پوچھا۔  <EOS>   <EOP>  ”نہیں۔  <EOS> “ اس نے نفی میں سر ہلایا۔  <EOS>   <EOP>  ”مجھے لگتا ہے تمہارا پین کسی جن نے چرا لیا ہے۔  <EOS>   <EOP>  “ مدیحہ نے شوخ لہجے میں کہا۔  <EOS>   <EOP>  ”باجی! میرا پین گم ہو گیا ہے اور آپ کو مذاق کی سوجھی ہے۔  <EOS> “ شیراز نے بُرا سا منہ بنا لیا۔  <EOS>   <EOP>  امی شیراز سے بولیں:”شیراز! اُداس نہ ہو، میں نے کہا تو ہے کہ تمہیں نیا پین خرید دوں گی۔  <EOS> چلو ناشتہ شروع کرو۔  <EOS> “  <EOP>  ”جی امی۔  <EOS> “ اس نے صرف اتنا کہا اور ناشتہ کرنے میں مصروف ہو گیا۔  <EOS> دورانِ ناشتہ اس کا دماغ مسلسل سہیل کی طرف ہی اٹکا ہوا تھا۔  <EOS>   <EOP>  وہ دل ہی دل میں اس پر بے حد غصہ ہو رہا تھا۔  <EOS> ناشتے کے بعد دادی جان اور مدیحہ اُٹھ کر چلی گئیں تو شیراز امی سے مخاطب ہوا۔  <EOS>   <EOP>  ”امی جان! مجھے لگتا ہے کہ میرا پین سہیل لے گیا ہے۔  <EOS> “  <EOP>  اس کی بات سن کر امی چونکیں:” بیٹا! یہ خیال تمہارے دل میں کیسے آیا؟“  <EOP>  ”امی جان! آپ کو پتا تو ہے کہ وہ کل میرے کمپیوٹر کی ونڈو انسٹال کرنے آیا تھا۔  <EOS>   <EOP>  “ شیراز ڈرامائی انداز میں کہنے لگا:”جس وقت وہ کام کر رہا تھا، میرا پین میز پر ہی رکھا تھا۔  <EOS> اس دوران میں آپ کو چائے بنانے کا بھی کہنے آیا تھا۔  <EOS> شاید سہیل نے․․․․․“  <EOP>  امی نے اس کی بات فوراً قطع کی:”کیا تم نے اپنی آنکھوں سے سہیل کو پین اُٹھاتے ہوئے دیکھا تھا؟“  <EOP>  ”نن․․․․․نہیں امی۔  <EOS> “  <EOP>  ”پھر یہ بد گمانی اپنے دل میں مت لاؤ۔  <EOS>   <EOP>  “ امی نے اسے سمجھایا۔  <EOS>  ”ایسا سوچنا بھی غلط بات ہے۔  <EOS> “  <EOP>  ”لیکن امی․․․․مجھے پورا یقین ہے، میرا پین․․․․“  <EOP>  ”شیراز۔  <EOS> “ امی نے ایک بار پھر اُسے ٹوکا۔  <EOS>   <EOP>  مجبوراً شیراز نے چپ سادھ لی، لیکن وہ پھر بھی سہیل کی طرف سے بد گمانی میں مبتلا رہا تھا۔  <EOS>   <EOP>  اپنے کمرے میں آ کر اس نے اسکول بیگ اُٹھایا اور اسکول روانہ ہو گیا۔  <EOS>   <EOP>  سہیل بھی اس کا کلاس فیلو تھا۔  <EOS> دونوں نویں جماعت میں پڑھتے تھے۔  <EOS> پورے اسکول ٹائم میں شیراز نے سہیل پر کڑی نظر رکھی تھی۔  <EOS> اس کی حرکات و سکنات سے پتا ہی نہیں چل رہا تھا کہ اس نے شیراز کا پین چوری کیا ہے، بلکہ اس کے پاس اپنا پین موجود تھا، جس سے اس نے اسکول کا کام کیا تھا۔  <EOS>   <EOP>  ”ہوں․․․․ہو نہ ہو، میرا پین اسی نے چوری کیا ہے۔  <EOS> بھلا وہ میرا پین اسکول کیوں لائے گا۔  <EOS>   <EOP>  اسے معلوم ہے کہ اگر میں نے اس کے پاس اپنا پین دیکھ لیا تو وہ شرمندہ ہو جائے گا۔  <EOS> “ شیراز، سہیل کو دیکھتے ہوئے سوچ رہا تھا۔  <EOS> اسکول ٹائم میں شیراز نے سہیل کو یہ محسوس ہی نہ ہونے دیا کہ وہ اس پر اپنے پین چرانے پر شک کر رہا تھا۔  <EOS> شیراز نے معمول کے مطابق اس کے ساتھ رویہ رکھا تھا۔  <EOS>   <EOP>  چھٹی کے بعد وہ دونوں ہی گھروں کے لئے روانہ ہو گئے۔  <EOS> راستے میں سہیل نے شیراز سے پوچھا:”تمہارا کمپیوٹر کیسا چل رہا ہے؟“  <EOP>  ”ٹھیک چل رہا ہے۔  <EOS>   <EOP>  “  <EOP>  ”یہ تو بہت اچھی بات ہے۔  <EOS> اگر دوبارہ کوئی مسئلہ ہو تو بتانا۔  <EOS> “  <EOP>  اسی طرح وہ دونوں باتیں کرتے ہوئے اپنے اپنے گھروں کی طرف بڑھتے رہے۔  <EOS> شیراز گھر پہنچا تو علیک سلیک کے بعد اس کی امی نے کہا:”شیراز! تمہارا پین مل گیا ہے۔  <EOS> “  <EOP>  ”کیا!“ شیراز حیران رہ گیا۔  <EOS>   <EOP>  ”تمہارا پین کچرے کی ٹوکری میں پڑا تھا۔  <EOS> “ امی بولیں:”شاید تم نے اس میں نہیں دیکھا تھا۔  <EOS>   <EOP>  آج میں تمہارے کمرے کی صفائی ستھرائی کر رہی تھی تو مجھے کوڑے میں تمہارا پین مل گیا۔  <EOS> تمہاری کمپیوٹر ٹیبل پر پین پڑا ہوا ہے۔  <EOS> “  <EOP>  شیراز نے اپنے کمرے میں جا کر دیکھا تو واقعی کمپیوٹر ٹیبل پر اس کا پین موجود تھا۔  <EOS> شیراز کے دل کو کچھ ہونے لگا۔  <EOS> اس نے بیگ میز پر رکھا اور کرسی پر بیٹھ کر اپنا سر ہاتھوں میں تھام لیا۔  <EOS> اسے خود سے شرمندگی ہو رہی تھی کہ اس نے بلا سوچے سمجھے، بغیر تحقیق کیے اپنے دوست سہیل سے بد گمانی پیدا کر لی تھی اور یہ یقین کر لیا تھا کہ اس کا پین سہیل نے ہی لیا ہے۔  <EOS> اس نے اسی وقت توبہ کی اور پکا عہد کر لیا کہ وہ آئندہ کبھی بھی اپنے دل میں کسی کے خلاف بغیر تحقیق کیے کسی سے بد گمان نہیں ہو گا۔  <EOS>   <EOP>  <EOT>
ماہ روز خان عنابیہ ایک غریب بچی تھی جو اپنی نانی کے ساتھ رہتی تھی۔  <EOS> رمضان المبارک کی آمد آمد تھی اور گلیاں، بازار وغیرہ سج چکے تھے جہاں لوگوں کی گہما گہمی تھی۔  <EOS> وہ بھی بازار سے ہوتی ہوئی ایک پُررونق سی گلی میں آ گئی۔  <EOS> وہ چلتے چلتے تھک گئی تو زمین پر ہی ایک کونے میں بیٹھ گئی۔  <EOS> وہ سوچنے لگی کہ اللہ نے اور لوگوں کو کتنا کچھ اور کتنی نعمتوں سے نوازا ہے جبکہ وہ اس کے گھر والے تو ہمیشہ سے غریب ہیں۔  <EOS>  وہ انہی سوچوں میں گم تھی کہ ایک باریش بزرگ وہاں آئے، انھوں نے عنابیہ کو پریشان اور اُداس دیکھا تو پوچھا کہ بیٹی! اتنے بابرکت اور مقدس مہینے میں کیوں اُداس ہو؟ اس نے ساری بات بزرگ کو بتائی۔  <EOS>  بزرگ عنابیہ کو ایک ایسی جگہ لے گئے، جہاں لوگ اس سے بھی زیادہ مفلسی اور غربت کی زندگی گزار رہے تھے۔  <EOS>  (جاری ہے)  <EOP>  عنابیہ نے ان سے بات کی تو اسے پتا چلا کہ وہ سب اس غربت کے باوجود بھی خوش تھے اور ہر حال میں اللہ کا شکر ادا کرتے نہ تھکتے۔  <EOS>   <EOP>  وہ بہت حیران ہوئی۔  <EOS> اس نے سوچا کہ اسے تو اللہ نے بہت کچھ دیا ہے، لیکن اس نے کبھی اللہ کا شکر ادا نہیں کیا، وہ بہت شرمندہ ہوئی۔  <EOS>   <EOP>  بزرگ نے اسے بتایا کہ ناشکری کرنا اللہ کو بالکل پسند نہیں ہے۔  <EOS> اللہ ہمیں جس حال میں بھی رکھیں، ہمیں اسی میں قناعت اختیار کرنی چاہیے اور اللہ کا شکر ادا کرتے رہنا چاہیے، کیونکہ شکر گزاری ایک بہت بڑی نعمت ہے جو اللہ کو بہت پسند ہے۔  <EOS> اللہ کو شکر گزار بندے بہت پسند ہیں اور بے شک شکر گزاری ہمارے پاس موجود نعمتوں میں برکت کا باعث بھی ہے۔  <EOS>   <EOP>  <EOT>
فرخ سعید زینب ساتویں جماعت کی طالبہ تھی، اسے گرمیوں کی چھٹیاں ہو چکی تھیں۔  <EOS> زینب کی امی اس سکول میں استانی تھیں جس میں زینب پڑھتی تھی۔  <EOS> وہ زینب کی سکول کی کارکردگی سے بہت خوش تھیں کیونکہ زینب ایک ذہین طالب علم اور اپنے سکول کی ٹوپر تھی۔  <EOS> زینب نے پہلے سے منصوبہ بنا رکھا تھا کہ وہ گرمیوں کی چھٹیوں میں اپنی امی سے میٹھا بنانا سیکھے گی۔  <EOS>  ایک روز اس نے اپنی امی سے کہا کہ مجھے کھیر بنانا سیکھنی ہے۔  <EOS> امی نے کہا! بیٹا یہ ایک مشکل ڈش ہے اور اس کی ترکیب میں بھی ہر چیز کو ایک ترتیب سے ڈالنا پڑتا ہے۔  <EOS> زینب نے کہا کہ امی میں اس کی ترکیب کو ساتھ ساتھ نوٹ کر لوں گا، آپ مجھے پلیز سیکھا دیں۔  <EOS> امی زینب کی لگن کو دیکھتے ہوئے اسے کچن میں لے گئیں اور کہا بیٹا ”ٹھیک ہے میں آپ کو اس کے متعلق تمام باتیں بتاؤں گی اور چیزوں کی ترکیب کو کتنی مقدار میں ڈالنا ہے سب بتاؤں گی“۔  <EOS>  (جاری ہے)  <EOP>  زینب خوش ہو گئی۔  <EOS>   <EOP>  امی نے کہا! بیٹا سب سے پہلے ہمیں دودھ چاہئے ہو گا اور وہ بھی بالکل تازہ تاکہ کھیر کا ذائقہ اچھا آئے۔  <EOS> بیٹا دودھ کھیر کا ایک اہم جزو ہے۔  <EOS> زینب نے امی کے ساتھ مل کر دودھ کو دیگچی میں ڈالا اور چولہے پر پکنے کے لئے رکھ دیا۔  <EOS> اس کے بعد امی نے کہا کہ بیٹا ہم دودھ کو تب تک پکائیں گے جب تک اس کا رنگ تھوڑا بدل نہ جائے۔  <EOS> تھوڑی دیر بعد امی نے دودھ میں چاول ڈالے اور اس کے متعلق بھی زینب کو بتایا کہ جب یہ پک جائیں بیٹا تب ہم چینی ڈالیں گے۔  <EOS>   <EOP>  پھر چینی ڈالنے کی باری آ جاتی ہے۔  <EOS> آخر میں امی کھیر کو ایک برتن میں نکال کر بادام اور کشمش سے سجا دیتی ہیں۔  <EOS> امی کہتی ہیں بیٹا دیکھو کتنا اچھا رنگ آیا ہے۔  <EOS> زینب تمام باتیں نوٹ کر لیتی ہے، اب امی کہتی ہیں بیٹا جاؤ اسے فریج میں رکھ آؤ۔  <EOS> رات کو سب مل کر کھائیں گے۔  <EOS> رات کو ابو کو امی بتاتی ہیں کہ آج ہماری بیٹی نے کھیر بنائی ہے۔  <EOS> ابو خوش ہو کر کہتے ہیں ارے واہ! کیا بات ہے ہماری بیٹی نے اتنی مشکل ڈش کو بنایا ہے۔  <EOS> امی لے کر آتی ہیں اور سب مل کر کھاتے ہیں۔  <EOS> کھیر پسند آنے پر ابو زینب کو پیار کرتے ہیں اور اسے انعام دیتے ہیں۔  <EOS>   <EOP>  <EOT>
حسن سردار بہت عرصہ پہلے ایک دور افتادہ ریاست میں یہ روایت تھی کہ ہر سال نیا بادشاہ منتخب کیا جاتا۔  <EOS> جو شخص تخت نشین ہوتا، وہ ایک معاہدے پر دستخط کرتا کہ سال کے اختتام پر اسے بادشاہت سے سبکدوش ہونا پڑے گا اور پھر اسے ایک سنسان جزیرے پر تنہا چھوڑ دیا جائے گا، جہاں سے واپسی کا کوئی امکان نہیں تھا۔  <EOS> جیسے ہی کسی بادشاہ کی مدت پوری ہوتی، اسے شاہی لباس پہنایا جاتا، ہاتھی پر سوار کر کے شہر کا آخری دورہ کروایا جاتا اور پھر اسے جزیرے کی سمت روانہ کر دیا جاتا۔  <EOS>  ایسے ہی ایک موقع پر، جب رعایا اپنے پرانے بادشاہ کو جزیرے پر چھوڑ کر لوٹ رہی تھی، راستے میں انہیں ایک نوجوان ملا جو ایک تباہ شدہ کشتی سے بسلامت بچ نکلا تھا۔  <EOS> چونکہ اگلا بادشاہ منتخب کرنا تھا تو عوام نے اسے تخت نشین ہونے کی دعوت دی۔  <EOS>  (جاری ہے)  <EOP>  پہلے تو وہ نوجوان جھجکا مگر حالات سے سمجھوتہ کرتے ہوئے ایک سال کے لئے بادشاہ بننے پر آمادہ ہو گیا۔  <EOS>   <EOP>  اُسے حکومت کے تمام اصول و ضوابط سے آگاہ کر دیا گیا اور یہ بھی بتا دیا گیا کہ مدتِ اقتدار مکمل ہونے پر اسے بھی اسی ویران جزیرے پر چھوڑ دیا جائے گا۔  <EOS>   <EOP>  بادشاہ بننے کے تیسرے دن ہی اس نوجوان نے اپنے وزیر سے درخواست کی کہ اُسے وہ جزیرہ دکھایا جائے جہاں ماضی کے بادشاہوں کو چھوڑا جاتا رہا ہے۔  <EOS> بادشاہ کی خواہش کے مطابق ایک خصوصی قافلہ روانہ ہوا۔  <EOS>   <EOP>  وہ جزیرہ خطرناک جنگلی حیات اور گہرے جنگلات سے بھرا ہوا تھا۔  <EOS> وہاں پہنچ کر نوجوان بادشاہ نے دیکھا کہ پچھلے بادشاہوں کے ڈھانچے اب بھی وہاں بکھرے پڑے ہیں۔  <EOS> وہ لرز گیا مگر اس نے ہمت نہیں ہاری۔  <EOS> واپس آ کر اس نے کچھ محنتی مزدور منتخب کیے اور اُنہیں ساتھ لے کر دوبارہ جزیرے پر گیا۔  <EOS> اس نے حکم دیا کہ پورا جزیرہ صاف کیا جائے، تمام خونخوار درندوں کو ہلاک کیا جائے اور غیر ضروری درختوں کو کاٹ کر زمین ہموار کی جائے۔  <EOS>   <EOP>  وہ خود ہر ماہ جزیرے کا معائنہ کرتا۔  <EOS> جلد ہی وہاں سے خطرناک جانور ختم ہو گئے، اور زمین صاف ہوتی گئی۔  <EOS>   <EOP>  دوسرے مہینے سے جزیرے پر خوبصورت باغات بنائے گئے۔  <EOS> مختلف قسم کے پالتو جانور وہاں منتقل کیے گئے۔  <EOS> تیسرے مہینے میں اس نے عظیم الشان محل تعمیر کروایا اور ایک بندرگاہ بھی قائم کی۔  <EOS> وقت کے ساتھ ساتھ وہ سنسان جزیرہ ایک حسین و شاداب بستی میں بدلنے لگا۔  <EOS>   <EOP>  یہ بادشاہ نہایت سادہ طبیعت تھا۔  <EOS> وہ خود کم خرچ کرتا اور زیادہ تر دولت جزیرے کی ترقی پر صرف کرتا رہا۔  <EOS> دس مہینے گزرنے پر اس نے وزیرِ اعظم سے کہا کہ وہ اب اس جزیرے میں منتقل ہونا چاہتا ہے۔  <EOS> لیکن وزرا نے اصرار کیا کہ اسے مدت پوری ہونے کا انتظار کرنا چاہیے۔  <EOS>   <EOP>  بالآخر سال مکمل ہوا۔  <EOS> روایت کے مطابق اسے شاہانہ لباس پہنایا گیا، ہاتھی پر سوار کر کے شہر کا دورہ کروایا گیا۔  <EOS>   <EOP>  مگر برخلاف روایت، اس بادشاہ کے چہرے پر مسکراہٹ تھی۔  <EOS> لوگ حیران ہوئے اور پوچھا:”جب باقی سب بادشاہ اس موقع پر روتے تھے، تم خوش کیوں ہو؟“  <EOP>  اس نے پُرسکون لہجے میں جواب دیا:”میں نے وہ دانا لوگوں کی بات سنی تھی کہ جب تم پیدا ہوتے ہو تو تم رو رہے ہوتے ہو اور دنیا ہنس رہی ہوتی ہے۔  <EOS> “ زندگی ایسی گزارو کہ جب تم دنیا سے رخصت ہو تو تم ہنس رہے ہو اور دنیا رو رہی ہو۔  <EOS> میں نے اپنی بادشاہت کے دوران رنگینیوں میں کھو جانے کے بجائے مستقبل کی فکر کی۔  <EOS> میں نے وہ جزیرہ، جو دوسروں کے لئے موت کا پیغام تھا، اپنے لئے جنت بنا دیا۔  <EOS> اب میں وہاں سکون سے اپنی باقی زندگی گزاروں گا۔  <EOS> اسی لئے عقلمند وہی ہے جو عارضی شان و شوکت کو چھوڑ کر مستقبل کی تیاری کرتا ہے، میں نے بھی یہی کیا۔  <EOS>   <EOP>  <EOT>
عائشہ فردوس گرمیوں کی ایک دوپہر، حبس کا سماں تھا۔  <EOS> پودے جھلسا دینے والی دھوپ نے ہر چیز کو اپنی لپیٹ میں لے لیا تھا۔  <EOS> برگد کے گھنے درخت کی ایک شاخ پر چڑیا کے بچے اپنی امی کا انتظار کر رہے تھے۔  <EOS> ان کی امی روزانہ شام ہونے سے کافی پہلے ان کے لئے کھانا لا چکی ہوتیں تھیں، لیکن آج ان کو کچھ دیر ہو گئی تھی۔  <EOS> بچے جلد ہی پریشان ہو گئے اور زور زور سے رونے لگے۔  <EOS>  ان کے پڑوسی کبوتر انکل اور فاختہ آنٹی نے ان کو تسلی دی۔  <EOS> رات کے اس پہر بچوں کے رونے کی آوازوں سے برگد بلڈنگ کے پرندے جاگ گئے۔  <EOS> سب پریشان ہو کر چڑیا کے گھر چلے آئے۔  <EOS> جلد ہی پوری برگد بلڈنگ کو چڑیا کی گمشدگی کا علم ہو گیا۔  <EOS> فوری طور پر برگد بلڈنگ کے بڑوں کا ہنگامی اجلاس بلایا گیا، جس کی صدارت میاں اُلّو کر رہے تھے۔  <EOS>  (جاری ہے)  <EOP>  چڑیا کے بچوں کو کوئل آپی کے پاس بھیج دیا گیا، تاکہ ان کا خیال رکھا جا سکے۔  <EOS>   <EOP>  اجلاس میں چڑیا کی گمشدگی کے معاملے کو سامنے رکھا گیا اور چڑیا کو ڈھونڈنے کے بارے میں سب سے رائے لی گئی۔  <EOS>   <EOP>  سب سے پہلے بلبل باجی بولیں:”مجھے لگتا ہے کہ چڑیا زیادہ دور چلی گئی ہو گی۔  <EOS> ابھی اندھیرا ہے، اس کو کہیں جگہ مل گئی ہو گی اور وہ وہاں بیٹھی ہو گی۔  <EOS> کل تک انتظار کرتے ہیں۔  <EOS> پھر دوسرے درختوں تک بھی پیغام بھیج دیں گے۔  <EOS> “  <EOP>  ”اور اگر وہ زخمی ہو تو؟ ایسی صورت میں اسے ہماری فوری مدد کی ضرورت ہو گی۔  <EOS>   <EOP>  “ فاختہ آنٹی نے اعتراض پیش کیا۔  <EOS>   <EOP>  کبوتر انکل بولے:”لیکن میں تو کچھ دیر قبل دیکھ کر آیا ہوں وہ مجھے کسی درخت پہ نظر نہیں آئی اور راستے میں بھی نہیں ملی۔  <EOS> “  <EOP>  یوں سب نے اپنی رائے پیش کی اور حل بتانے کی بھی کوشش کی۔  <EOS>   <EOP>  پھر اچانک صدرِ جلسہ نے مسٹر طوطے کو مخاطب کرتے ہوئے کہا:”تم کیوں خاموش ہو؟ تمہارے خیال میں چڑیا ہمیں کہاں مل سکتی ہے؟“  <EOP>  طوطے نے کہا:”مجھے یہ لگتا ہے کہ چڑیا کو کسی انسان نے قید کر لیا ہے۔  <EOS>   <EOP>  اکثر طوطوں کے ساتھ بھی یہی ہوتا ہے۔  <EOS> کیا معلوم چڑیا کو بھی انسانوں نے ہی پکڑ رکھا ہو۔  <EOS> “  <EOP>  طوطے کی بات میں سب کو وزن محسوس ہوا۔  <EOS> اس پہلو پر غور کیا گیا اور اُلّو صاحب نے ایک لائحہ عمل تیار کیا۔  <EOS> طے یہ پایا کہ اُلّو میاں اور کبوتر انکل جا کر چڑیا کو مختلف گھروں میں ڈھونڈیں گے۔  <EOS> اُلّو انکل اپنی تیز آنکھوں سے اندھیرے میں تلاش کریں گے اور کبوتر انکل ان کو گھروں کا راستہ دکھائیں گے، کیونکہ وہ گھروں میں آتے جاتے رہتے ہیں۔  <EOS>   <EOP>  تقریباً دو گھنٹے تک مختلف گھروں میں جھانکنے اور موقع ملنے پر اندر جا کر دیکھنے کے بعد جب وہ ایک گھر سے مایوس ہو کر نکلنے ہی والے تھے کہ ان کو صحن سے پَر پھڑپھڑانے کی آواز آئی۔  <EOS> وہ آواز سن کر باہر صحن میں آئے اور آخر انھیں صحن میں رکھے ایک پنجرے میں چڑیا نظر آ گئی۔  <EOS> وہ دونوں چڑیا کو دیکھ کر بہت خوش ہوئے اور اس کی طرف بڑھے، لیکن ان کے پَروں کی آواز سے چارپائی پر کسی نے حرکت کی۔  <EOS>   <EOP>  وہ دونوں رُک گئے، کیونکہ وہ پنجرہ نہیں کھول سکتے تھے۔  <EOS>   <EOP>  چڑیا بھی ان کو دیکھ کر بہت خوش ہوئی، لیکن وہ خاموش رہی، کیونکہ کوئی بھی آواز انسان کو جگا سکتی تھی۔  <EOS> اُلّو میاں اور کبوتر انکل نے چڑیا کو انتظار کرنے کا اشارہ کیا اور باہر آئے۔  <EOS> پھر اُلّو میاں نے کچھ سرگوشی کی جس پر کبوتر انکل نے سر ہلا دیا۔  <EOS> اب وہ دونوں واپس برگد بلڈنگ لوٹے۔  <EOS> تمام مکین بے چینی سے ان کے منتظر تھے۔  <EOS>   <EOP>  ان کو خالی ہاتھ دیکھ کر سب کے دل ڈوب گئے۔  <EOS> اُلّو میاں نے بی گلہری کو بلانے کا حکم دیا۔  <EOS> ان کے آتے ہی اُلّو میاں نے ان کے سامنے پورا معاملہ رکھا اور ان کو ساتھ چل کر پلاسٹک کا پنجرہ کاٹنے اور چڑیا کی مدد کرنے کی درخواست کی۔  <EOS> بی گلہری تمام پرندوں سے دوستی رکھتی تھیں، اس لئے فوراً ہی تیار ہو گئیں۔  <EOS>   <EOP>  یوں اُلّو میاں اور کبوتر انکل، بی گلہری کو اس گھر تک لے کر گئے اور وہاں پہنچ کر بی گلہری تیزی سے پنجرہ اپنے تیز دانتوں سے کاٹتی گئیں اور اُلّو میاں اور کبوتر انکل انسان کی نگرانی کرنے لگے۔  <EOS>   <EOP>  جب چڑیا کے نکلنے کے لئے جگہ بن گئی اور چڑیا باہر آنے لگی تو اچانک اس انسان کی آنکھ کھل گئی۔  <EOS> وہ چاروں گھبرا گئے۔  <EOS> کبوتر انکل نے تو ڈر کے مارے آنکھیں بند کر لیں۔  <EOS>   <EOP>  وہ ایک بچہ تھا۔  <EOS> اچانک اس بچے نے چیخ ماری:”آ آ آ آ چوہا آ گیا!“ یہ کہہ کر وہ بچہ اندر کی طرف بھاگ گیا۔  <EOS>   <EOP>  وہ چاروں تیزی سے ایک طرف بھاگے اور آخر برگد بلڈنگ پہنچ گئے۔  <EOS> راستے میں چڑیا نے بتایا کہ کس طرح انسان نے اسے دانہ ڈال کر جال میں پھنسایا اور قید کر لیا۔  <EOS>   <EOP>  اب صبح ہونے والی تھی، لیکن برگد بلڈنگ کے تمام مکین چڑیا کے انتظار میں بیٹھے تھے۔  <EOS> اسے دیکھ کر وہ سب کھل اُٹھے۔  <EOS> بچے جو رو رو کر نڈھال ہو رہے تھے، اپنی امی کو دیکھ کر خوشی سے نہال ہو گئے۔  <EOS> چڑیا نے ان کو اپنے پروں میں چھپا لیا اور بہت پیار کیا۔  <EOS> یہ منظر دیکھ کر برگد بلڈنگ سے خوشیوں میں چہچہانے کی آوازیں گونج اُٹھیں۔  <EOS>   <EOP>  <EOT>
ابیہہ فاطمہ، ملتان کسی ملک میں ایسا قانون تھا کہ جس کو بادشاہ بنایا جاتا، تین سال کے بعد اسے گھنے جنگل میں پھینک دیا جاتا پھر وہ وہیں مر جاتا۔  <EOS> اس لئے اس ملک کے لوگ بادشاہ بننے سے بہت ڈرتے تھے۔  <EOS> اسی وجہ سے اس ملک کے لوگوں میں سے کوئی بھی بادشاہ بننے کو تیار نہیں تھا۔  <EOS>  ایک دن ایک آدمی نے فیصلہ کیا کہ میں بادشاہ بنوں گا۔  <EOS>  وہ بادشاہ بنا تو اس نے سپاہیوں سے کہا کہ جاؤ گھنے جنگل میں ایک سٹرک بناؤ۔  <EOS> سپاہیوں نے سڑک بنا دی۔  <EOS> بادشاہ نے لوگوں سے ان کے مسائل پوچھے اور انھیں حل کیا۔  <EOS>  (جاری ہے)  <EOP>  پانی کے لئے جگہ جگہ کنویں کھدوا دیے۔  <EOS> بیماروں کے لئے ہسپتال بنوائے۔  <EOS> ہر محلے میں مدرسے قائم کیے۔  <EOS> جگہ جگہ درخت لگوائے، باغات بنوائے۔  <EOS> ملک غذائی ضروریات سے مالا مال ہو گیا۔  <EOS> انصاف کے لئے ہر روز دربار میں حاضر ہوتا اور فوراً فیصلہ کر دیتا۔  <EOS>   <EOP>  اس دوران اس کے تین سال گزر گئے۔  <EOS> بادشاہ نے لوگوں سے کہا کہ اب مجھے جنگل میں پھینک آؤ۔  <EOS> رعایا نے انکار کر دیا۔  <EOS>   <EOP>  بادشاہ نے پوچھا:”کیوں؟“  <EOP>  لوگوں نے بتایا کہ پہلے کے سب بادشاہوں نے اپنے محل کو ٹھیک کیا، مگر آپ نے عوام کے مسئلے حل کیے۔  <EOS> اس خوشی میں تمام لوگوں نے بادشاہ کے حق میں نعرے لگائے۔  <EOS>   <EOP>  <EOT>
فاطمہ بتول حارث اور فارس اپنے لڑکپن کے ابتدائی دور میں تھے۔  <EOS> ایک ہی اسکول اور ایک ہی جماعت کے طالب علم تھے۔  <EOS> دونوں ہی ذہین اور ہوشیار تھے اور اب وہ گہرے دوست بن چکے تھے۔  <EOS> ایک دن ان دونوں کے درمیان ایک مقابلہ طے پایا گیا۔  <EOS> وہ مقابلہ بس ایک چھوٹی سی شرارت تھی۔  <EOS> انھیں اپنے کسی ہم جماعت کی کوئی مہنگی چیز اس طرح اُٹھانی تھی کہ کسی کو معلوم نہ ہو اور اگلے دن چپکے سے اسے واپس رکھنا تھا۔  <EOS>  جس نے بھی زیادہ صفائی سے یہ کام کیا وہ جیت جاتا۔  <EOS> فارس اور حارث دونوں کو اس مقابلے میں کوئی بُرائی نظر نہ آئی۔  <EOS> انھیں اس کے سنگین نتائج کا بھی اندازہ نہیں تھا۔  <EOS>  جمیل ان کی جماعت کا طالب علم ایک بے حد امیر باپ کا بیٹا تھا۔  <EOS> وہ فارس اور حارث دونوں کی نگاہوں میں آ گیا۔  <EOS>  (جاری ہے)  <EOP>  جیسے ہی بریک کا دورانیہ شروع ہوا اور سب باہر چلے گئے تو حارث نے جمیل کا بستہ کھولا اور اس کا ایک خوبصورت اور مہنگا قلم نکال لیا اور دوڑ کر کمرے سے نکل گیا۔  <EOS>   <EOP>  اب فارس کی باری تھی۔  <EOS> اس نے بھی جلدی سے جمیل کے بستے پر لگی ہوئی ایک بیش قیمت چین نکال کر لے گیا۔  <EOS>   <EOP>  وقفے کے بعد سب بچے جماعت میں واپس آ گئے۔  <EOS> ریاضی کے استاد آئے تو جمیل اچانک اپنی جگہ سے اُٹھ کھڑا ہوا۔  <EOS> اس کے بستے سے ایک قیمتی چین اور ایک قلم بھی غائب تھا۔  <EOS> استاد نے سب سے پوچھا کہ کس نے لیا ہے، مگر جواب نہ ملنے پر انھوں نے سب کی تلاشی لینے کا فیصلہ کیا۔  <EOS>   <EOP>  وہ دونوں بُری طرح بوکھلا گئے، مگر انھوں نے اپنی غلطی کا اعتراف نہ کیا۔  <EOS> وہ ان چیزوں کو چھپانا چاہتے تھے، مگر استاد کی نگاہ چاروں طرف تھی اور وہ انھیں شک میں ڈالنا نہیں چاہتے تھے۔  <EOS>   <EOP>  آخر ان کی باری آ ہی گئی۔  <EOS> استاد نے جیسے ہی ان کی جیبیں کھنگالیں، وہ دونوں پکڑے گئے۔  <EOS> چوری کی سزا بہت بڑی ہوتی ہے اور شرمندگی بھی۔  <EOS> استاد اتنے باادب اور ذہین بچوں سے ایسی حرکت کی اُمید نہ رکھتے تھے۔  <EOS>   <EOP>  جماعت میں ہنگامہ برپا ہو گیا۔  <EOS> کوئی بھی یقین نہیں کر پا رہا تھا کہ ایسا بھی ہو سکتا ہے۔  <EOS>   <EOP>  وہ دونوں بے حد شرمندہ تھے۔  <EOS> انھوں نے استاد کو بتایا کہ یہ صرف ایک کھیل تھا۔  <EOS> استاد مان بھی لیتے تو باقی طالب علم تو چشم دید گواہ تھے۔  <EOS> اتنی آسانی سے اس بات کو بھولنا نا ممکن تھا۔  <EOS> استاد نے انھیں واپس بٹھا دیا اور سب کو سمجھایا کہ بغیر پوچھے کسی کی چیز لے لینا چوری کہلاتی ہے اور پھر پڑھائی شروع ہو گئی۔  <EOS>   <EOP>  اس واقعہ کو گزرے صرف چند روز ہی ہوئے تھے کہ جماعت میں پھر ایک بچے کے نئے رنگوں کا ڈبا غائب ہو گیا۔  <EOS> چوری کس نے کی یہ کسی کو نہیں معلوم تھا۔  <EOS> سب سے پوچھا گیا، لیکن کسی نے بھی چوری قبول نہیں کی۔  <EOS> مجبوراً سب کی تلاشی لی گئی، لیکن کسی کے پاس سے بھی وہ ڈبا نہ ملا۔  <EOS> اب جماعت میں سرگوشیاں گونج رہی تھیں کہ ضرور حارث یا فارس ہی چور ہیں۔  <EOS> انھوں نے ڈبا کہیں چھپا دیا ہو گا۔  <EOS>   <EOP>  اب جب بھی کسی کی کوئی چیز غائب ہوتی تو سب بچے ان دونوں کو ہی اس کاروائی کا الزام دیتے۔  <EOS> پورے محلے میں بھی ان کی بدنامی ہو چکی تھی۔  <EOS> جبکہ وہ دونوں تو اپنی اس حماقت یا غلطی کو دوبارہ دُہرانے کا سوچ بھی نہیں سکتے تھے۔  <EOS> سب ہی ان سے دور رہتے۔  <EOS> اسی ذہنی دباؤ کے باعث اب وہ پڑھائی میں بھی پیچھے ہو چکے تھے۔  <EOS> بچپن کی شوخیاں اور کھیل کود ان سے چھوٹ گئے تھے۔  <EOS>   <EOP>  ”بریکنگ نیوز․․․ملک کے معروف بینک کی ایک شاخ میں چوری ہو گئی۔  <EOS> کل رات تیز طوفانی بارش کے دوران جب بینک کا تمام عملہ اپنے گھروں کو روانہ ہو چکا تھا، تب چوری کی واردات کی گئی۔  <EOS> اس وقت جائے واردات پر کوئی موجود نہ تھا۔  <EOS> “  <EOP>  سی سی ٹی وی فوٹیج کے مطابق رات میں دو آدمی ایک کالے رنگ کی گاڑی سے نکلے اور جلد ہی بینک لوٹ کر روانہ ہو گئے۔  <EOS>   <EOP>  پورے شہر میں یہ خبر جنگل میں آگ کی طرح پھیل گئی۔  <EOS> کئی دنوں سے شہر میں لوٹ مار کا سلسلہ بہت بڑھ گیا تھا۔  <EOS> ہر طرف بھگدڑ مچی ہوئی تھی۔  <EOS> اہم بات یہ تھی کہ جب بھی کوئی چھوٹی بڑی چوری ہوتی صرف دو نوجوان ہی اس میں ملوث ہوتے۔  <EOS> اس بار بھی ایسا ہی ہوا تھا، مگر پولیس کئی دن گزرنے کے باوجود ان دونوں میں سے کسی ایک کا بھی سراغ نہیں لگا پائی تھی۔  <EOS>   <EOP>  وہ ایک بہت بڑا کمرا تھا، جہاں نوٹوں کے انبار لگے ہوئے تھے۔  <EOS>   <EOP>  دو نوجوان وہاں بیٹھے خاموشی سے روپے گن رہے تھے تاکہ ضرورت مندوں کو بانٹ سکیں۔  <EOS> دونوں ہی اُداس تھے۔  <EOS> یہ وہی دونوں بچے حارث اور فارس تھے۔  <EOS> جب لوگوں کی بلاوجہ کی الزام تراشی حد سے بڑھ گئی اور ان دونوں کی برداشت جواب دے گئی تو انھوں نے حقیقتاً چور بننے کا فیصلہ کر لیا۔  <EOS> انھیں پیسے سے غرض نہ تھی۔  <EOS> وہ تو لوگوں کو جواب دے رہے تھے کہ غلطی کسی انسان سے بھی ہو سکتی ہے۔  <EOS> اگر کسی سے غلطی سرزد ہو جائے تو اس کی اصلاح کرنی چاہیے۔  <EOS> اسے بُرا ہونے کا یقین نہیں دلانا چاہیے۔  <EOS> ذہنی دباؤ سے مجبور ہو کر کہیں ضد میں آ کر واقعی بُرا بن کر نہ دکھا دے۔  <EOS> پکڑے نہ جانے کے باوجود وہ مطمئن نہیں تھے۔  <EOS> ضمیر کچو کے لگاتا رہتا ہے۔  <EOS> اس سے پہلے کہ پولیس انھیں گرفتار کرتی، انھوں نے خود کو پولیس کے حوالے کر دیا۔  <EOS>   <EOP>  <EOT>
علی حسن ساجد ہماری زندگی میں بعض ایسے واقعات بھی رونما ہوتے ہیں، جنہیں ہم بھلانا بھی چاہیں تو بھلا نہیں سکتے اور کبھی نہ کبھی ایسے شخص سے ہماری ملاقات بھی ہو جاتی ہے جو ہمارے دلوں میں اس طرح بس جاتا ہے کہ پھر نکلتا ہی نہیں۔  <EOS> آج میں ایک ایسے ہی شخص کی کہانی سناتا ہوں۔  <EOS>  صدر دین کو میں نے پہلی بار اُس وقت دیکھا تھا جب وہ اپنے کاروبار میں خاصا کامیاب تھا۔  <EOS>  وہ پیشے کے لحاظ سے ایک موچی تھا۔  <EOS> جوتیاں تیار کرتا تھا اور کسی بڑے دُکان دار کے ہاں جا کر بیچ آتا تھا۔  <EOS> اُس کی دُکان میں اس کا بھائی اور ایک شاگرد بھی کام کرتے تھے۔  <EOS> جوتوں کی کمائی سے صدر دین نے اپنے لیے ایک دو منزلہ مکان خرید لیا، اُس کی دُکان بھی اس کے مکان کے نیچے تھی۔  <EOS>  انسان کے حالات ایک جیسے نہیں رہتے۔  <EOS>  (جاری ہے)  <EOP>  جیسا کہ کہا گیا ہے کہ ہر کمال کو زوال ہوتا ہے۔  <EOS>   <EOP>  ایسا ہی صدر دین کے ساتھ ہوا، اس کا کاروبار گھٹنے لگا، کیونکہ بازار میں ہر جگہ بڑی بڑی فرموں کے بنائے ہوئے جوتے بکنے لگے تھے اور لوگ نئے فیشنوں کے جوتے خریدنے لگے۔  <EOS> صدر دین کا گزارا کسی نہ کسی طرح ہو جاتا تھا۔  <EOS> روکھی سوکھی کھا کر دکان پر بیٹھا رہتا تھا۔  <EOS> اُس کے ساتھ ایک مصیبت یہ آئی کہ وہ بیمار ہو گیا۔  <EOS> گھر میں جو کچھ تھا وہ اس کی بیماری پر خرچ ہو رہا تھا اور بیماری تھی کہ بڑھتی ہی چلی جا رہی تھی۔  <EOS>   <EOP>  وہ بڑا ہنس مکھ اور ہمدرد قسم کا انسان تھا۔  <EOS> محلے کے ہر شخص کی عزت کرتا تھا اور بچوں سے تو اُسے بڑا ہی پیار تھا۔  <EOS> کوئی بچہ اس سے اپنا جوتا بنواتا تو قیمت میں خاص رعایت کرتا تھا۔  <EOS> یہی وجہ تھی کہ بچے ہر روز اس کا حال پوچھنے کے لئے آ جاتے تھے اور دیر تک اُس کے پاس بیٹھے رہتے تھے۔  <EOS> صدر دین آہستہ آہستہ روبہ صحت ہونے لگا لیکن پوری طرح صحت مند نہ ہو سکا، تاہم اُٹھنے بیٹھنے میں اُسے اب کوئی تکلیف نہیں ہوتی تھی۔  <EOS>   <EOP>  گھر میں کچھ رقم باقی تھی جس سے گھر کا خرچ چلانے لگا۔  <EOS> دکان پر اُس سے دو تین گھنٹوں سے زیادہ کام نہیں ہو پاتا تھا۔  <EOS>   <EOP>  بچے اس سے بہت خوش تھے اور کیوں خوش نہ ہوتے، وہ انہیں ہفتے میں دو دن چنے جو دیتا تھا، مگر بچوں کی خوشی برقرار نہ رہ سکی، جب انہوں نے سنا کہ چاچا کے رشتے دار اس کوشش میں ہیں کہ اس کا مکان بیچ کر اُسے اور اس کی بیوی کو اپنے گاوٴں لے جائیں۔  <EOS>   <EOP>  چاچا کو اپنے رشتے داروں کی یہ تجویز پسند نہیں تھی، مگر اُنھوں نے سمجھایا کہ تم بیمار رہتے ہو، کاروبار ختم ہو گیا ہے، کیا کرو گے شہر میں رہ کر مکان بیچ دو۔  <EOS> اچھی رقم مل جائے گی۔  <EOS> اس رقم سے گاوٴں میں زمین خرید کر ٹھیکے پر دے دینا، چاچا مان گیا۔  <EOS>   <EOP>  بچوں کو اُمید تھی کہ چاچا آخری دم تک شہر نہیں چھوڑے گا لیکن وہ تو مان گیا تھا، اب کیا ہو سکتا تھا۔  <EOS>   <EOP>  چاچا مکان کی جتنی قیمت مانگ رہا تھا وہ اُسے مل نہیں رہی تھی، جب کہ رشتے دار مکان کو جلد سے جلد بیچنے پر زور دے رہے تھے۔  <EOS> ایک دن بچوں نے سنا کہ چاچا ایک آدمی کے ہاتھوں مکان فروخت کر رہا ہے۔  <EOS> گویا سارا معاملہ ختم ہو گیا تھا۔  <EOS> ”اب ہمیں کیا کرنا چاہیے؟“ ایک لڑکے نے جس کا نام اکبر تھا محلے کے لڑکوں کو جمع کر کے پوچھا۔  <EOS> ”اب کیا ہو سکتا ہے۔  <EOS>   <EOP>  چاچا چلا جائے گا۔  <EOS> “ دوسرے لڑکے نے جواب دیا۔  <EOS>   <EOP>  پہلا لڑکا بولا، ”یہ تو ٹھیک ہے کہ چاچا چلا جائے گا، پر ہمیں بھی چاہیے کہ اُسے اپنی طرف سے کوئی تحفہ دے کر رخصت کریں۔  <EOS> “  <EOP>  ”کیا تحفہ دیں؟“ ایک لڑکے نے سوال کیا۔  <EOS>   <EOP>  ”میں سوچوں گا اور صبح بتاوٴں گا۔  <EOS> “ اکبر بولا۔  <EOS> دوسرے دن صبح کے وقت صدر دین ناشتہ کر رہا تھا کہ اکبر نے صدر دین کے دروازے پر دستک دی۔  <EOS>   <EOP>  صدر دین نے کھڑکی کھول کر نیچے دیکھا۔  <EOS> اکبر کے ساتھ بہت سارے بچے نظر آئے۔  <EOS> انہیں اپنے گھر کے آگے دیکھ کر صدر دین فوراً نیچے آ گیا۔  <EOS> اکبر آگے بڑھا اور اس نے ایک بڑا سا تھیلا اس کے قدموں پر رکھ دیا۔  <EOS> ”یہ کیا ہے؟“ صدر دین نے پوچھا۔  <EOS>   <EOP>  ”چاچا! یہ کالے اور میٹھے چنے ہیں۔  <EOS> پتا نہیں آپ کا سفر کتنا لمبا ہے۔  <EOS> کھاتے ہوئے جایئے گا۔  <EOS> چاچا! ہم آپ کی کوئی خدمت نہیں کر سکے“۔  <EOS>   <EOP>  یہ کہتے ہوئے اکبر کی آنکھوں سے آنسو نکل کر اس کے گالوں پر بہنے لگے تھے۔  <EOS> باقی بچے بھی بڑے اداس اور چپ چاپ کھڑے تھے۔  <EOS> صدر دین دو تین لمحے خاموش کھڑا رہا، پھر اس نے اکبر کے سر پر ہاتھ رکھا۔  <EOS> اُس کی آنکھوں میں بھی آنسو آ گئے تھے، مگر اس نے آنسووٴں کو بہنے سے روک لیا تھا۔  <EOS> لوگ جو اُدھر سے گزر رہے تھے وہ بھی یہ منظر دیکھنے لگے۔  <EOS> صدر دین نے زبان سے ایک لفظ بھی نہ کہا۔  <EOS>   <EOP>  تھیلا اٹھایا اور سیڑھیاں چڑھنے لگا۔  <EOS> لڑکے اپنے اپنے گھروں کو روانہ ہو گئے۔  <EOS> شام ہو گئی۔  <EOS> پھر رات کا اندھیرا چھا گیا۔  <EOS> صبح کے وقت بچے ناشتہ وغیرہ خریدنے کے لئے گھروں سے نکلے تو انہوں نے بڑی حیرت اور خوشی سے دیکھا کہ چاچا ایک کی جگہ دو تھیلے پاس رکھے اپنی دکان کے سامنے بیٹھا مسکرا رہا ہے۔  <EOS>   <EOP>  ”چاچا! آپ گئے نہیں؟“ بچوں نے پوچھا۔  <EOS>   <EOP>  ”نہیں بیٹا! میں نہیں گیا اور میں کبھی نہیں جاوٴں گا“، جب وہ یہ لفظ کہہ رہا تھا تو اس کا چہرہ خوشی سے چمک رہا تھا۔  <EOS>   <EOP>  <EOT>
محمد بن نوید انجم میں پلے گروپ کا طالب علم ہوں میری بڑی بہن علیشہ فاطمہ کلاس ٹو میری دوسری بہن اربش کلاس ون کی سٹوڈنٹ ہیں۔  <EOS> ہم تینوں بہن بھائی (New Toddlers School System) میں زیرِ تعلیم ہیں۔  <EOS> میرے بابا جان، دادا جان، پھوپھی جان میڈیکل کے شعبہ سے وابسطہ ہیں۔  <EOS> دادی جان عربی کی استاد ہیں۔  <EOS> میری مما جان کلینھنا یونیورسٹی آف امریکہ سے بوٹنی کے مضمون میں پی ایچ ڈی (PHD) ڈگری ہولڈر ہیں۔  <EOS>  ہر شخص کا نظریہ اور مشن اپنا ہوتا ہے اس کے مطابق وہ کوئی فیصلہ کرتا ہے۔  <EOS> میں نے تمام پہلو مدِ نظر رکھتے ہوئے بڑا ہو کر یہ حتمی فیصلہ کیا ہے کہ میں فوجی ڈاکٹر بنوں گا۔  <EOS>  دوستو! اس وقت میں پلے گروپ میں ہوں میرا مشن ہے کہ میں میڈیکل کی اعلیٰ ترین ڈگری حاصل کروں گا اور چوٹی کا سرجن بن کر فوج میں بھرتی ہوں گا یعنی کیپٹن ڈاکٹر بن کر ملک کا دفاع کرنے والے فوجی جوانوں کی سرجری جیسے امور سر انجام دوں گا اگر مجھے محاذ جنگ پر تعینات کیا جاتا ہے تو انتہائی خوشی سے قبول کروں گا یہ مسرت کا دن ہو گا۔  <EOS>  (جاری ہے)  <EOP>  اعزاز و فخر کا یوم ہو گا۔  <EOS> میں شہادت کا جذبہ سمجھ کر جاؤں گا فرائض میں کوتاہی نہیں کروں گا۔  <EOS> خدمت کے جذبہ میں کمی نہ ہو گی میں جذبہ ایمانی کو بروئے کار لاتے ہوئے فوجی جوانوں کا احسن طریقے سے علاج معالجہ، مرہم پٹی اور سرجری کا مثالی ذریعہ اختیار کروں گا جو قابل تحسین ہو گا۔  <EOS>   <EOP>  ساتھیو! میں فوج سے ریٹائرمنٹ کے بعد دکھی انسانیت کی خدمت کو اپنا شعار بناؤں گا۔  <EOS>   <EOP>  غربا، مسکین، یتیم، بے سہارا لوگوں کا مفت علاج اور ان کی مالی مدد کرنے کا فریضہ سر انجام دوں گا۔  <EOS> میری بارگاہ خداوند قدوس میں دعا ہے کہ مجھے اس قابل بنا دے اپنے ارادہ پر قائم رہنے کی توفیق عطا فرمائے۔  <EOS> مجھے اپنے فرائض خوش اسلوبی سے سر انجام دینے کی ہمت دے۔  <EOS> میرے جذبہ میں کمی نہ آئے میں انسانی خدمت کے جذبہ سے سرشار رہوں بغیر کسی نسل و مذہب کی تفریق کے بال کسی امتیاز سے خدمات سر انجام دینے کی ہمت دے۔  <EOS>   <EOP>  جس سے دین اسلام کی عکاسی مظہر ہو۔  <EOS> میرا ایمان ہے کہ اللہ تعالیٰ نے انسان کو ایک دوسرے کے کام آنے، مدد اور خدمت کرنے اور اسلام کے سنہری اصولوں پر عمل پیرا ہونے کے لئے پیدا کیا ہے۔  <EOS>   <EOP>  ساتھیو! یہی میرا نظریہ ہے کہ میں فوج اور پیارے دیس کی عوام کی خدمت کر کے ملک و قوم کا نام دنیا میں روشن کروں۔  <EOS> آخرت کے لئے راہ نجات یہ میرا عظیم مشن ہے اللہ تعالیٰ اس نیک مقصد میں میری مدد فرمائیں۔  <EOS> (ثمہ آمین)  <EOP>  <EOT>
محمد طاہر رشید بحیرہ متوسط سے بخارات کا ایک بگولہ فضا میں بلند ہوا اور ہوا کے دوش پر افریقہ کی جانب سفر شروع کیا۔  <EOS> پانی کے یہ قطرے ہوا کے زور پر اُڑتے چلے جا رہے تھے کہ ایک ننھے قطرے نے جو پہلی دفعہ سمندر سے باہر نکلا تھا، پرانے اور بڑے قطروں سے پوچھا کہ یہ ہمارے بائیں ہاتھ پہ چمک دار سفید رنگ کا بڑا سا زمینی ٹکڑا ہے، یہ کیا ہے؟ بڑے قطروں نے بتایا:”یہ ایک بہت بڑا صحرا ہے۔  <EOS>  “ ننھے قطرے نے پوچھا:”صحرا کیا ہوتا ہے؟“ جواب ملا:”جہاں بارش نہیں ہوتی یا بہت کم ہوتی ہے۔  <EOS> “ ”پھر ہم اس طرف کیوں نہیں جا رہے، جہاں بارش نہیں ہوتی؟“ ننھے قطرے نے بے چینی سے پوچھا۔  <EOS>  پرانے قطروں نے ناگواری سے اس کی طرف دیکھا اور بولے:”اس لئے کہ یہ ہمارا اور ہمارے بزرگوں کا معمول ہے، صحرا میں بہت گرمی اور خشکی ہے، ہم وسطی افریقہ جائیں گے وہاں سرسبز جنگل ہیں اور موسم بھی بہت اچھا ہے۔  <EOS>  (جاری ہے)  <EOP>  وہیں برسیں گے۔  <EOS> “  <EOP>  ”لیکن میں تو صحرا کی طرف جاؤں گا اور وہیں برسوں گا، تاکہ اس کی گرمی کو کچھ تم کم کر سکوں، جنگلوں میں تو یوں بھی بارشیں خوب ہوتی ہیں۔  <EOS> مجھے صحرا زیادہ ضرورت مند محسوس ہوتا ہے۔  <EOS> “ یہ کہہ کر ننھا قطرہ صحرا کی جانب مڑ گیا۔  <EOS>   <EOP>  اسے ریت کے بہت سے ٹیلے نظر آئے، جن پر ہوا کی وجہ سے لہروں جیسے نشان بنے ہوئے تھے۔  <EOS> اسے ایک سبز رنگ کا ننھا سے ٹیلا دکھائی دیا۔  <EOS>   <EOP>  صحرا کے بیچوں بیچ یہ ننھا سا ٹیلا، اسے اپنے جیسا لگا۔  <EOS> وہ ٹیلے کے قریب آیا اور اس کا حال احوال پوچھا۔  <EOS> ننھا ٹیلا اُداسی سے بولا:”ٹھیک ہوں۔  <EOS> “  <EOP>  ننھے قطرے نے ٹیلے سے اُداسی کا سبب پوچھا تو وہ بولا:”میں بہت چھوٹا ہوں، مجھے ہوا کسی بھی وقت اُٹھا کر اِدھر اُدھر بکھیر دے گی اور تم سناؤ کیسے ہو؟ کیا کرتے ہو؟“  <EOP>  قطرے نے جواب دیا:”میں پہلی مرتبہ سمندر سے بلند ہوا ہوں، میرا کام بارش بن کر برسنا ہے۔  <EOS>   <EOP>  “  <EOP>  ”بارش! واہ واہ بارش کتنی مزے دار چیز ہے۔  <EOS> “ ننھے ٹیلے نے خوشی سے کہا۔  <EOS>   <EOP>  قطرہ بولا:”کیا تم نے بارش دیکھی ہے؟“  <EOP>  ننھا ٹیلا اُداسی سے بولا:”کہاں دیکھی ہے؟ بس اپنے بڑوں سے سنا ہے کہ بارش بہت اچھی چیز ہے۔  <EOS> یہاں تو بارش بہت ہی کم ہوتی ہے۔  <EOS> “  <EOP>  ننھے قطرے نے سوچا کہ یہی جگہ بارش کی سب سے زیادہ مستحق ہے۔  <EOS> پھر خیال آیا کہ میں تو ایک ننھا سا قطرہ ہوں، مجھ سے کیا فرق پڑے گا؟ اگلے ہی لمحے دل نے جواب دیا کہ مجھے کہیں تو برسنا ہی ہے۔  <EOS>   <EOP>  میرے برسنے سے فرق پڑے یا نہ پڑے، یہ ننھا ٹیلا اتنا اچھا ہے، کیوں نہ میں اس کے پاس ہی رہوں۔  <EOS> اس کو کچھ تو ٹھنڈک اور تازگی ملے گی۔  <EOS> یہ سوچ کر ننھا قطرہ ٹیلے پر برس گیا اور کچھ دن بعد ایک ننھی سی کونپل برآمد ہوئی۔  <EOS>   <EOP>  بحر متوسط سے اُٹھنے والے قطروں میں سے اگلے قطرے نے اس کونپل کو دیکھا تو سمجھا کہ یہی وہ جگہ ہے جہاں ہمیں برسنا ہے اور وہیں برس گیا۔  <EOS> بعد میں آنے والے سارے بخارات یہیں برس پڑے اور یوں ایک نخلستان وجود میں آ گیا۔  <EOS> یہ صرف اس لئے ہوا کہ ایک ننھے سے قطرے نے حالات اور مشکلات سے متاثر ہونے کی بجائے دوسروں کی راحت کے لئے خود کو قربان کر دیا۔  <EOS>   <EOP>  <EOT>
کہکشاں ارجمند یہ کہانی ہے ایک پری کی۔  <EOS> نہیں نہیں، وہ کوہ قاف کی پری نہیں، جسے جن اُٹھا کر لے جاتے ہیں اور کوئی شہزادہ اس کو آزاد کراتا ہے۔  <EOS> یہ تو ایک بلند حوصلہ، باہمت اور سمجھ دار لڑکی کی سچی کہانی ہے، جس کا نام پری ہے۔  <EOS>  پری افغانستان کے شہر بلخ کے کنارے کی خیمہ بستی میں رہتی ہے۔  <EOS> پہلے وہ شہر میں بنے ایک چھوٹے سے خوبصورت مکان میں رہتی تھی، لیکن جب سے ملک میں جنگوں کی وبا پھوٹی، اس کا خاندان خیمہ بستی میں رہنے لگا۔  <EOS>  دس سالہ پری جب ہنستی تھی تو اس کے ننھے ننھے گالوں میں گڑھے پڑ جاتے اور کانچ جیسی کتھئی آنکھیں اور معصوم سا چہرہ چمکنے لگتا۔  <EOS> جنگوں کے ساتھ غربت نے بھی اس کی معصوم سی ہنسی اور چہرے کی مسکراہٹ چھین لی۔  <EOS> پری کے ابو شہر میں ایک فرنیچر کی دکان پر کام کرتے تھے اور امی گھر کے کام میں مصروف رہتیں۔  <EOS>  (جاری ہے)  <EOP>  اس طرح وہ سادہ اور بے مزہ زندگی گزار رہے تھے۔  <EOS>   <EOP>  پری کا خواب تھا بڑے ہو کر اپنا بڑا سا کاروبار کرنا، تاکہ بہت سے لوگوں کو روزگار ملے۔  <EOS>   <EOP>  ”دیکھنا آپ لوگ، ایک دن پری ضرور کوئی بڑا کام کرے گی اور اس سے بہت سے لوگوں کو فائدہ ہو گا۔  <EOS> “  <EOP>  یہ بات آنکھیں چمکا کر پورے یقین سے کہتی تو امی ابو کا دل خوشی سے بھر جاتا۔  <EOS> جب سے اس کے ابو کی ملازمت ختم ہوئی اور ان لوگوں کو شہر چھوڑ کر خیمہ بستی میں آ کر رہنا پڑا تو پری اور اس کے تینوں چھوٹے بہن بھائی اُداس رہنے لگے۔  <EOS>   <EOP>  اس کے ابو جب کام کی تلاش میں شہر جاتے تو پری کو اپنا اسکول بہت یاد آتا۔  <EOS> اس کی امی اس کو حوصلہ دیتیں کہ بہت جلد سب کچھ پہلے جیسا ہو جائے گا اور وہ پھر سے اسکول جانے لگے گی۔  <EOS>   <EOP>  ”پری آج میں ابو سے تمہارے اسکول جانے کی بات کروں گی۔  <EOS> “  <EOP>  امی تسلی کے لئے کہتیں، لیکن پری بہت سمجھ دار تھی اس کو اندازہ تھا کہ یہ سب اتنا آسان نہیں ہے۔  <EOS>   <EOP>  ”نہیں امی! مجھے پتا ہے کہ ابو محنت کے باوجود خرچ کا بندوبست کرنے کے لئے پریشان رہتے ہیں۔  <EOS>   <EOP>  میں ایسے میں ان کو اسکول کا کہہ کر اور پریشان نہیں کروں گی۔  <EOS> “ وہ اُداسی سے کہتی۔  <EOS>   <EOP>  ایک دن پری کی امی نے کہا:”پری! جاؤ قریب کی دکان سے اپنے اور اپنے چھوٹے بھائی بہنوں کے لئے دودھ لے آؤ۔  <EOS> کل تمہارے ابو کو اچھا کام مل گیا تھا تو آج دودھ کا انتظام ہو سکتا ہے۔  <EOS> میں اتنی دیر میں تھوڑا کام نمٹا لوں۔  <EOS> “ پری خوشی خوشی دودھ لینے چل پڑی۔  <EOS>   <EOP>  اسے کیا خبر تھی کہ ذرا سی دیر میں اس کی حالت بدلنے والی ہے۔  <EOS>   <EOP>  وہ جیسے ہی دکان کے قریب پہنچی اس کی نظر ایک بھوری زخمی بکری پر پڑی۔  <EOS> وہ بہت ہی کمزور سی بکری تھی اور اس کی ایک ٹانگ سے خون بھی بہہ رہا تھا۔  <EOS> پری نے اس کو آہستہ سے سہلایا تو وہ التجائی نظروں سے اس کی جانب دیکھنے لگی۔  <EOS> پری کو محسوس ہوا کہ جیسے وہ بہت بھوکی ہو اور کھانا مانگ رہی ہو۔  <EOS>   <EOP>  پری نے دودھ خریدا اور بکری کو احتیاط سے گود میں اُٹھا کر چلنے لگی۔  <EOS> راستے میں لوگوں نے اسے حیرت سے دیکھا، لیکن وہ ذرا بھی نہیں ہچکچائی۔  <EOS> گھر پہنچی تو اس کی امی اور بھائی بہن بکری کو دیکھ کر حیران ہو گئے۔  <EOS> وہ خون بہنے سے یا شاید بھوک سے اتنی کمزور ہو گئی تھی کہ ایک جگہ بے جان سی پڑی تھی۔  <EOS> امی نے جلدی سے دودھ گرم کر کے پلایا اور بچوں کی مدد سے اس کے زخمی پیر کی مرہم پٹی کی۔  <EOS>   <EOP>  وہ نڈھال سی ہو کر سو گئی۔  <EOS> پری نے اپنے بہن بھائیوں سے کہا:”چلو جب تک جاگے، ہم اس کے لئے پاس سے گھاس اور پتے توڑ کر لاتے ہیں۔  <EOS> “  <EOP>  شام کو ابو گھر آئے تو انھیں بھی بڑے شوق سے نئے مہمان سے ملوایا گیا جو اب بہت پُرسکون نظر آنے لگی تھی اور شکر گزار نظروں سے سب کی طرف دیکھ رہی تھی۔  <EOS>   <EOP>  کچھ ہی دن میں بکری بھی ان کے خاندان کا ایک حصہ بن گئی تھی۔  <EOS>   <EOP>  خیمے کے باہر اس کے لئے سائبان ڈال کر ایک چھوٹا سا گھر بھی بنا دیا گیا تھا۔  <EOS> بکری سب سے مانوس ہو چکی تھی۔  <EOS> پری نے اس کا نام بھوری رکھا تھا۔  <EOS> کچھ دنوں بعد بھوری کے دو چھوٹے سے بچے بھی آ گئے۔  <EOS> جہاں بھوری ان کے گھر میں سکون سے تھی وہیں انھیں بھی بھوری کی وجہ سے روزانہ دودھ مل جاتا۔  <EOS> کبھی دودھ اتنا زیادہ ہوتا کہ امی اس سے دہی، گھی اور مکھن بنا لیا کرتیں۔  <EOS>   <EOP>  اب اگر کبھی پری کے ابو کو کام نہ بھی ملتا تو بھوکے سونا نہیں پڑتا۔  <EOS>   <EOP>  ایک دن سب لوگ سو گئے، مگر پری بہت دیر تک جاگتی رہی اور کچھ سوچتی رہی۔  <EOS> صبح اس نے ابو امی اور بھائی بہنوں سے کہا:”مجھے ایک خیال آیا ہے۔  <EOS> کیوں نہ ہم کہیں سے کچھ پیسوں کا انتظام کر کے دو تین بکریاں اور پال لیں۔  <EOS> ان بکریوں سے جو دودھ حاصل ہو اس سے ہم گھی، مکھن، دہی اور پنیر بنا کر بیچنا شروع کر دیں۔  <EOS>   <EOP>  اس سے تو ہمیں اچھی خاصی آمدنی ہو جائے گی اور جب بکریاں بڑھ جائیں تو ہم ان میں سے کچھ بکریاں رکھ کر باقی کو فروخت بھی کر سکتے ہیں۔  <EOS> “  <EOP>  سب نے اس کی تجویز کو پسند کیا اور سب مل کر کام کرنے لگے۔  <EOS> اس سے گھر والوں کو ڈیری مصنوعات گھر میں ہی تازہ ملنے لگیں، بلکہ دہی، مکھن اور پنیر گھر گھر اور دکانوں میں فروخت کرنا شروع کر دیا۔  <EOS> جس سے ان کے مالی حالات بہتر ہونے لگی۔  <EOS> پری نے مالی ترقی کا جو خواب دیکھا تھا، وہ پورا ہوا اور تعلیم کار کا ہوا سلسلہ بھی بحال ہو گیا۔  <EOS>   <EOP>  اس طرح ایک عقل مند بچی نے اپنی ہمت، اچھی سوچ اور اپنے گھر والوں کی مدد سے اپنا خواب پورا کیا اور اس نے یہ بھی جان لیا کہ محنت اور عزم و ہمت کبھی رائیگاں نہیں جاتی۔  <EOS>   <EOP>  <EOT>
فلزا کائنات بنٹی ایک بہت ہی پیارا بچہ تھا۔  <EOS> وہ یوں تو اپنے والدین اور اساتذہ کا بہت فرمانبردار تھا، لیکن اس کی ایک بہت ہی بُری عادت تھی کہ اسے جہاں بھی کوئی تتلی نظر آتی وہ اسے پکڑ لیتا۔  <EOS> اس نے کئی تتلیاں اسی طرح شیشے کے مرتبانوں میں قید کر کے اپنے کمرے میں رکھی ہوئی تھیں۔  <EOS> اس کی امی نے کئی بار اسے روکا اور سمجھایا کہ بے زبان جانوروں کو قید کرنا بہت بُری بات ہے، لیکن بنٹی ہر بار ایک کان سے سن کر دوسرے کان سے نکال دیتا۔  <EOS>  ایک دن بنٹی اپنے گھر کی چھت پر کھیل رہا تھا کہ اس دوران اس کی گیند اسٹور میں چلی گئی اور وہ جیسے ہی اس کے پیچھے کمرے میں داخل ہوا تو دروازہ ہوا کے زور سے بند ہو گیا۔  <EOS> بنٹی نے دروازہ کھولنے کی کوشش کی، لیکن وہ اس کے بہت زور لگانے پر بھی نہ کھلا۔  <EOS>  (جاری ہے)  <EOP>  بنٹی نے پریشانی میں امی کو آوازیں دیں، لیکن وہ بھی نہ آئیں۔  <EOS> بنٹی گھبرا کر رونے لگا۔  <EOS> کچھ دیر گزری تھی۔  <EOS>   <EOP>  ”بنٹی․․․․بنٹی! کہاں ہو!“ اچانک اسے امی کی آواز سنائی دی۔  <EOS>   <EOP>  بنٹی نے فوراً دروازہ بجایا اور امی کو آواز دی۔  <EOS> جیسے ہی دروازہ کھلا وہ امی سے لپٹ گیا۔  <EOS>   <EOP>  ”امی! میں آج کے بعد کبھی بھی تتلیوں کو قید نہیں کروں گا، کیونکہ میں جان گیا ہوں کہ قید کتنی بُری چیز ہے۔  <EOS> “  <EOP>  بنٹی امی سے یہ کہتا ہوا اپنے کمرے کی طرف دوڑا اور چند لمحوں بعد وہ تمام تتلیوں کو خوشی خوشی آزاد کر رہا تھا۔  <EOS>   <EOP>  <EOT>
شازیہ کاشف، کراچی ”ارے احمد! تم اسکول کیوں نہیں آ رہے تھے؟ اور یہ تم لنگڑا کر کیوں چل رہے ہو؟“ عبداللہ نے اسمبلی کے بعد احمد سے پوچھا، جو ایک مہینے بعد آج اسکول آیا تھا۔  <EOS>  ”میں جھولے سے گر گیا تھا، ٹانگ کی ہڈی ٹوٹ گئی تھی۔  <EOS> اب بھی مکمل ٹھیک نہیں ہوں، بس امتحانات کی وجہ سے آ گیا ہوں۔  <EOS> “ احمد نے تفصیل سے بتایا۔  <EOS>  ”اور بھئی لنگڑے! کیسی تیاری ہے پیپر کی؟“ اشعر بلند آواز میں بولا۔  <EOS> پوری جماعت میں خاموشی چھا گئی۔  <EOS> کچھ بچوں کی دبی دبی سی ہنسی کی آواز سنائی دی۔  <EOS>  ”یہ کیا طریقہ ہے بات کرنے کا؟“ عبداللہ غصے سے بولا۔  <EOS>  ”تمہیں کیا تکلیف ہے، میں نے تمہیں تو کچھ نہیں کہا۔  <EOS> “ اشعر ڈھٹائی سے منہ چڑا کر بولا۔  <EOS>  ”دوبارہ ایسا کہا تو تمہاری خیر نہیں۔  <EOS>  (جاری ہے)  <EOP>  “عبداللہ نے غصے سے مُکّا ہوا میں لہرایا۔  <EOS> اس سے پہلے کہ بات مزید بگڑتی مس ماہ نور کلاس میں داخل ہوئیں۔  <EOS>   <EOP>  ”اب آپ کی طبیعت کیسی ہے بیٹا؟“ مس نے احمد کو سر جھکائے بیٹھے دیکھا۔  <EOS> تو اس سے پوچھا۔  <EOS>   <EOP>  احمد نے سر اُٹھایا تو اس کی آنکھوں میں آنسو تھے۔  <EOS> ”مس! اشعر نے احمد کو لنگڑا کہا ہے۔  <EOS> “ عبداللہ نے بے تابی سے بتایا۔  <EOS>   <EOP>  ”بری بات ہے اشعر! کسی کو برے نام سے نہیں پکارتے یہ بات آپ نے اسلامیات کی کتاب میں پڑھی ہے نا۔  <EOS>   <EOP>  بیماری اور شفا تو اللہ پاک کی طرف سے ہوتی ہے۔  <EOS> اگر کوئی انسان تندرست ہے تو اس میں اس کا اپنا کوئی کمال نہیں اور اگر کوئی بیمار ہے تو اس میں اس کا کوئی قصور نہیں۔  <EOS> اُمید ہے آپ آئندہ ایسی کوئی حرکت نہیں کریں گے۔  <EOS> “  <EOP>  اشعر کا سر شرم سے جھکا ہوا تھا اس دن لنچ بریک میں پوری کلاس نے دیکھا کہ عبداللہ، احمد اور اشعر ایک ساتھ بیٹھے لنچ کر رہے تھے۔  <EOS>   <EOP>  <EOT>
ماہم احسن وہ عورت تیزی سے چلتی ہوئی ایک طرف جا رہی تھی۔  <EOS> اس کے کندھے پر ایک بڑا سا پرس لٹکا ہوا تھا۔  <EOS> اس وقت رات کے تقریباً نو بج رہے تھے۔  <EOS> اچانک بائیں جانب سے ایک چھوٹا سا لڑکا بھاگتا ہوا آیا اور پیچھے سے عورت کا پرس کھینچا جس کی وجہ سے اس کی ڈوری ٹوٹ گئی۔  <EOS> پرس وزنی تھا، اس لئے لڑکا اپنا توازن برقرار نہ رکھ سکا اور پرس سمیت گر پڑا۔  <EOS>  اس کا سر فٹ پاتھ سے ٹکرایا اور اسے زور کی چوٹ لگی۔  <EOS> عورت نے ناگواری سے مڑ کر پیچھے دیکھا۔  <EOS> لڑکا زمین پر پڑا ہوا تھا اور اس کے چہرے پر تکلیف کے آثار تھے۔  <EOS> عورت نے سہارا دے کر لڑکے کو اُٹھایا۔  <EOS> لڑکا گھبرایا ہوا تھا اور ڈر کے مارے کانپ رہا تھا۔  <EOS> تھوڑی دیر بعد عورت نے زمین پر پڑا اپنا پرس اُٹھایا۔  <EOS> اس نے لڑکے کا ہاتھ مضبوطی سے پکڑا ہوا تھا۔  <EOS>  (جاری ہے)  <EOP>  ”تمہیں شرم تو آتی ہو گی ایسے کام کرتے ہوئے؟“  <EOP>  ”جی میڈم!“ لڑکے نے جواب دیا۔  <EOS>   <EOP>  ”تمہارا کیا مقصد تھا؟“ اب کی بار عورت نے سختی سے پوچھا۔  <EOS>   <EOP>  ”کوئی مقصد نہیں ہے۔  <EOS> مجھے ٹھوکر لگی تھی۔  <EOS> میں گرنے والا تھا جب میرا ہاتھ آپ کے پرس میں اُلجھ گیا۔  <EOS> “ لڑکا تھوک نگلتے ہوئے بولا۔  <EOS>   <EOP>  ”تم جھوٹے ہو!“ عورت نے چلا کر کہا۔  <EOS>   <EOP>  اس وقت وہاں سے دو تین لوگ گزرے۔  <EOS>   <EOP>  کچھ لوگ وہیں رک کر تماشا دیکھنے لگے اور کچھ لوگ نظر انداز کر کے چلے گئے۔  <EOS>   <EOP>  ”اگر میں تمہیں چھوڑ دوں تو تم بھاگ جاؤ گے؟“ عورت نے پوچھا۔  <EOS>   <EOP>  ”جی میڈم!“ لڑکے نے جواباً کہا۔  <EOS>   <EOP>  ”ٹھیک ہے، پھر میں تمہیں جانے نہیں دوں گی۔  <EOS> “ عورت نے کہا اور اس نے لڑکے کو مزید مضبوطی سے پکڑ لیا۔  <EOS>   <EOP>  ”میڈم! مجھے معاف کر دیں۔  <EOS> “ لڑکے نے سرگوشی کی۔  <EOS>   <EOP>  ”اوہ ہو! تمہارا چہرہ کس قدر گندا ہو رہا ہے۔  <EOS>   <EOP>  منہ نہیں دھوتے کیا؟ میں آج تمہارا منہ دُھلاؤں گی۔  <EOS> تمہارے گھر میں تمہیں کوئی منہ دھونے کو نہیں کہتا؟“  <EOP>  ”نہیں میڈم!“ لڑکے نے سر جھکا کر کہا۔  <EOS>   <EOP>  ”پھر آج تمہارا منہ دُھل جانا چاہیے۔  <EOS> “ عورت اب اپنے گھر کے راستے پر تھی۔  <EOS>   <EOP>  ڈرا سہما لڑکا اس کے ساتھ چلنے پر مجبور تھا۔  <EOS> لڑکا کم و بیش چودہ یا پندرہ برس کا لگتا تھا۔  <EOS> اس کا جسم کمزور اور رنگ سانولا تھا۔  <EOS>   <EOP>  اس کا حلیہ بہت خراب تھا۔  <EOS> پرانی پینٹ شرٹ اور پاؤں میں گھسے ہوئے جوتے۔  <EOS>   <EOP>  ”تم بالکل میرے بچوں کی طرح لگتے ہو۔  <EOS> میں چاہتی ہوں کہ میں تمہیں صحیح اور غلط میں فرق بتاؤں، لیکن سب سے پہلے تمہارا منہ دھلوانا ہو گا۔  <EOS> کیا تمہیں بھوک لگی ہے؟“  <EOP>  ”نہیں میڈم!“ لڑکا بمشکل چل رہا تھا۔  <EOS>  ”میں چاہتا ہوں کہ آپ مجھے چھوڑ دیں۔  <EOS> “  <EOP>  ”کیا میں تمہیں پریشان کر رہی ہوں؟“ اب کی بار عورت نے نرم لہجے میں پوچھا۔  <EOS>   <EOP>  ”نہیں۔  <EOS> “ لڑکے نے ایک لفظ پر اِکتفا کیا۔  <EOS>   <EOP>  لڑکے نے عورت کی گرفت سے نکلنے کی کوشش کی۔  <EOS> عورت رک گئی، اس نے اس کی گدی اور بازو پر دباؤ ڈال کر گرفت مضبوط کر لی۔  <EOS> لڑکے نے دوبارہ مچلنے کی کوشش نہیں کی۔  <EOS> دونوں چند گلیوں سے گزرے۔  <EOS> اس نے ایک بڑے بنگلے کا دروازہ کھولا اور لڑکے کو اندر دکھیلا۔  <EOS> اندر داخل ہوتے ہی ایک بڑا ہال تھا۔  <EOS> ہال میں مختلف کمرے تھے۔  <EOS>   <EOP>  اس نے بلب جلایا۔  <EOS> سارا ہال روشنی میں نہا گیا۔  <EOS> لڑکا کمروں سے آتی شور و غل کی آوازیں سننے لگا۔  <EOS> بعض کمروں کے دروازے بھی کھلے ہوئے تھے۔  <EOS> عورت نے لڑکے کو پھر سے گردن سے پکڑا اور درمیان میں بنے ہوئے کمرے میں لے گئی۔  <EOS> کمرا کافی بڑا تھا اور مختلف ساز و سامان سے بھرا ہوا تھا۔  <EOS>   <EOP>  ”تمہارا نام کیا ہے؟“ عورت نے بیٹھتے ہوئے پوچھا۔  <EOS>   <EOP>  ”رابرٹ۔  <EOS> “ لڑکے نے جواب دیا۔  <EOS>   <EOP>  ”ہاں تو، رابرٹ یہ سامنے نل لگا ہوا ہے، جاؤ اور جا کر منہ ہاتھ اچھی طرح سے دھو لو۔  <EOS> “  <EOP>  رابرٹ نے عورت کی جانب دیکھا اور پھر دروازے کی طرف دیکھا اور پھر وہ نل کی جانب بڑھ گیا۔  <EOS>   <EOP>  ”اُلٹے ہاتھ والا نل کھولو، اس میں گرم پانی آئے گا۔  <EOS> “ اس نے اشارہ کیا۔  <EOS>  ”تمہارے دائیں جانب صاف تولیا لٹکا ہوا ہے۔  <EOS> “  <EOP>  ”کیا آپ مجھے جیل بھجوا دیں گی؟“ لڑکے نے منہ دھوتے ہوئے پوچھا۔  <EOS>   <EOP>  ”تمہیں ایسا لگتا ہے؟“ عورت ہنسی:”میں تمہیں کہیں نہیں بھجوا رہی، بے فکر رہو۔  <EOS> جب تم نے مجھ سے میرا بیگ چھیننے کی کوشش کی تو میں اس وقت جلدی جلدی گھر پہنچنا چاہتی تھی، کیونکہ مجھے زور کی بھوک لگ رہی تھی۔  <EOS> ویسے تمہیں بھی بھوک لگ رہی ہے؟ تم نے آخری بار کھانا کب کھایا تھا؟ کھایا بھی تھا یا نہیں؟“  <EOP>  ”میرے گھر میں کوئی بھی نہیں ہے!“ لڑکے نے بھرائی ہوئی آواز میں کہا۔  <EOS>   <EOP>  ”تو چلو پھر ہم کھانا کھاتے ہیں۔  <EOS> “ عورت اُٹھ کھڑی ہوئی:”مجھے یقین ہے کہ تم بھوکے ہو۔  <EOS> اتنے بھوکے کہ مجھے سے میرا بیگ چھیننے لگے۔  <EOS> “  <EOP>  ”وہ․․․․․میں․․․․․․․“ لڑکا ہچکچایا۔  <EOS> ”میں دراصل نئے جوتے خریدنا چاہتا تھا۔  <EOS> “  <EOP>  ”جوتے․․․․․․؟ اچھا، لیکن پھر بھی تمہیں اس کے لئے میرا بیگ چھیننے کی ضرورت نہیں تھی۔  <EOS> “ عورت نے نہیں میں سر ہلایا:”تم مجھ سے تقاضا کر سکتے تھے۔  <EOS>   <EOP>  “ عورت کہتے کہتے چھوٹے سے کچن میں چلی گئی۔  <EOS>   <EOP>  ”میڈم!“ لڑکے نے سرگوشی کی۔  <EOS> وہ اب تک منہ دھو چکا تھا۔  <EOS> اس نے تولیے سے اپنا چہرہ خشک کیا۔  <EOS> اس کی سمجھ میں کچھ نہیں آیا کہ وہ اب کیا کرے؟ اس نے دوبارہ چہرے کو تولیے سے خشک کیا۔  <EOS> پھر اس نے مڑ کر دیکھا۔  <EOS> دروازہ کھلا تھا۔  <EOS> وہ بھاگ سکتا تھا! اس نے چاہا کہ وہ یہاں سے بھاگ جائے بہت دور۔  <EOS> اتنی دور کہ جہاں وہ عورت اسے پکڑ نہ سکے۔  <EOS>   <EOP>  ”جب میں چھوٹی تھی، بالکل تمہاری عمر کی تو مجھے بھی کچھ چیزیں چاہیے تھیں، بالکل تمہاری طرح، لیکن میں وہ چیزیں حاصل نہیں کر پاتی تھی۔  <EOS> “ اسی وقت کچن سے آتی عورت کی آواز نے اس کو چونکا دیا۔  <EOS> اس کے قدم وہیں جم گئے۔  <EOS> کوشش کے باوجود وہ وہاں سے بھاگ نہیں سکا۔  <EOS>   <EOP>  عورت نے قریب آ کر کہا:”آ ہاں، اب تم سوچ رہے ہو گے کہ میں کیا کہنے والی ہوں، لیکن میں نے کبھی لوگوں کے بیگ اور پرس چھیننے کی کوشش نہیں کی۔  <EOS>   <EOP>  میں کچھ پکانے کی کوشش کر رہی ہوں۔  <EOS> تم آرام سے بیٹھ جاؤ، اپنے بالوں کو بائیں جانب پڑے کنگھے سے سلجھاؤ۔  <EOS> اس طرح تم اچھے لگو گے۔  <EOS> “  <EOP>  لڑکے نے نظر ڈالی۔  <EOS> کچن میں ایک چھوٹا سا گیس کا چولہا اور چھوٹا سا فریج تھا۔  <EOS> عورت کو اب لڑکے کے بھاگنے کی کوئی فکر نہیں تھی اور نہ اس کو اپنے بیگ کی فکر تھی جو یونہی ایک طرف پڑا ہوا تھا۔  <EOS> لڑکا کمرے میں بیٹھا سوچ رہا تھا کہ عورت اس پر نظر رکھے ہوئے ہے۔  <EOS>   <EOP>  ”کیا آپ کو دکان سے کچھ منگوانا ہے؟“ لڑکا بے چینی سے پہلو بدلتا ہوا بولا:”دودھ یا کچھ اور؟“  <EOP>  ”نہیں، میرے پاس سب کچھ موجود ہے۔  <EOS> “ عورت نے نفی میں سر ہلایا۔  <EOS>   <EOP>  لڑکا اب بغور دیکھ رہا تھا۔  <EOS> عورت نے سب سے پہلے دودھ گرم کیا۔  <EOS> پھر اس نے پھرتی سے سینڈوچ تیار کیے۔  <EOS> فریج سے کچھ کیک کے ٹکڑے نکالے۔  <EOS> تھوڑی دیر بعد وہ ٹرے میں سب سامان رکھ کر لے آئی۔  <EOS>   <EOP>  اس نے لڑکے سے اس کے بارے میں کچھ بھی نہیں پوچھا تھا۔  <EOS> اس کی رہائش، خاندان اور ایسی کوئی بات جس پر وہ شرمندہ ہوتا۔  <EOS> کھانا کھاتے کھاتے عورت نے لڑکے کو اپنے متعلق بتانے لگی کہ وہ ایک ہوٹل میں کام کرتی ہے۔  <EOS> ہوٹل میں کیسے لوگ آتے ہیں اور کیا کیا واقعات رونما ہوتے ہیں، عورت نے سب کچھ لڑکے کو بتایا۔  <EOS> پھر اس نے لڑکے کو کیک کا ایک ٹکڑا کاٹ کر دیا۔  <EOS>   <EOP>  ”یہ لو بیٹا! اور لونا․․․․․؟“ اس نے اصرار کیا۔  <EOS> جب وہ کھا چکے تو عورت نے اپنے بیگ میں سے سو روپے کے دس نوٹ نکال کر لڑکے کو دے دیے۔  <EOS>   <EOP>  ”اب تم ان پیسوں سے اپنے جوتے خرید لینا اور ہاں آئندہ کے لئے یہ بات ذہن نشین کر لو کہ جب بھی تمہیں پیسوں کی ضرورت ہو تو میرا یا کسی کا پرس چھیننے کی حماقت ہر گز نہ کرنا، کیونکہ غلط طریقے سے حاصل کی گئی دولت تمہارے لئے عذاب بن جائے گی۔  <EOS>   <EOP>  اب میں آرام کرنے جا رہی ہوں۔  <EOS> میں اُمید کرتی ہوں میرے بیٹے! کہ آئندہ تم اس قسم کی کوئی حرکت نہیں کرو گے!“  <EOP>  اس نے لڑکے کو دروازے تک چھوڑا۔  <EOS>   <EOP>  خدا حافظ، رابرٹ میری بات یاد رکھنا․․․․! عورت دیر تک لڑکے کو دیکھتی رہی جو بوجھل قدموں سے گلی سے نکل رہا تھا۔  <EOS> لڑکے نے پیچھے مڑ کر دیکھا۔  <EOS> وہ کچھ کہنا چاہتا تھا شاید ”شکریہ میڈم“ اس کے لب ہلے، لیکن آواز نہ نکلی۔  <EOS> اس نے نم آنکھوں سے عورت کی طرف دیکھا جواب تک دروازے پر کھڑی تھی۔  <EOS> اسی وقت عورت نے دروازہ بند کر دیا۔  <EOS>   <EOP>  <EOT>
سائرہ جبیں گلفام کا تعلق ایک غریب گھرانے سے تھا۔  <EOS> وہ بہت ہی رحمدل اور بہادر لڑکا تھا اور ہمہ وقت دوسروں کی مدد کرنے کیلئے تیار رہتا تھا۔  <EOS> ایک دن وہ اپنے کھیتوں میں کام کرنے گیا تو کام زیادہ ہونے کی وجہ سے بہت تھک گیا۔  <EOS> گلفام کچھ دیر آرام کرنے کی غرض سے ایک درخت کی چھاؤں میں بیٹھ گیا۔  <EOS> وہاں بیٹھے ابھی کچھ ہی دیر گزری ہو گی کہ اسے زمین پر ایک چڑیا پھڑپھڑاتی ہوئی نظر آئی۔  <EOS>  اس نے جلدی سے چڑیا کو اٹھایا اور دیکھا تو ایک کیل چڑیا کے جسم میں چبھی ہوئی تھی۔  <EOS> اس نے جلدی سے چڑیا کو پانی پلایا اور کیل نکالنے لگا۔  <EOS> جیسے ہی اس نے کیل نکالی تو وہ ایک خوبصورت پری بن گئی۔  <EOS>  گلفام اسے دیکھ کر بہت حیران ہوا، خوبصورت پری نے گلفام کو حیرت میں دیکھا تو فوراً بول پڑی میرا نام مون پری ہے۔  <EOS>  (جاری ہے)  <EOP>  ایک شہزادی کی مدد کرنے پر ظالم جادوگر نے مجھے چڑیا بنا کر میری کمر میں کیل ٹھونک دی تھی اور کہا تھا کہ جب تک کوئی انسان یہ کیل نہیں نکالے گا تب تک میں اسی حالت میں رہوں گی۔  <EOS>   <EOP>  اُس ظالم جادوگر نے ایک پیاری سی شہزادی کو قید کر کے اپنے محل میں رکھا ہوا ہے۔  <EOS> وہ اس سے شادی کرنا چاہتا ہے، مگر شہزادی اُس سے شادی کرنے کیلئے کسی صورت راضی نہیں ہے۔  <EOS> شہزاد ی بادشاہ اور ملکہ کی اکلوتی بیٹی ہے، جس وجہ سے وہ دونوں اپنی بیٹی کے لاپتہ ہونے سے بے حد پریشان ہیں۔  <EOS> وہ دن رات اپنی بیٹی کو یاد کر کے روتے رہتے ہیں۔  <EOS>   <EOP>  پری نے گلفام سے شہزادی کی مدد کرنے کی التجا کی تو گلفام یہ جانتے ہوئے بھی کہ اس کام میں اُس کی جان بھی جا سکتی ہے فوراً راضی ہو گیا۔  <EOS>   <EOP>  مون پری نے اپنی چھڑی آگے کرتے ہوئے گلفام سے کہنے لگی ”آنکھیں بند کر کے اسے پکڑ لو، میں تمہیں چند لمحوں میں ہی جادوگر کے محل کے پاس پہنچا دوں گی“۔  <EOS> گلفام نے آنکھیں بند کر کے چھڑی کو پکڑ لیا اور چند لمحوں بعد اسے زور دار جھٹکا لگا تو گلفام نے آنکھیں کھول دیں۔  <EOS> سامنے اسے کچھ فاصلے پر ایک عجیب سا محل نظر آیا۔  <EOS> پری نے گلفام کو مخاطب کر کے کہا ”اس محل کے اندر شہزادی قید ہے، اور اسی محل میں ایک پنجرے کے اندر چھوٹی سی چڑیا بھی بند ہے۔  <EOS>   <EOP>  اس چڑیا میں جادوگر کی جان ہے، اگر تم پنجرے سے چڑیا کو نکالنے میں کامیاب ہو گئے تو سمجھ جانا کہ جادوگر کی جان تمہارے ہاتھ میں ہے۔  <EOS> جادوگر یقینا اپنی زندگی خطرے میں دیکھ کر خوفزدہ ہو جائے گا اور تمہیں فوراً نقصان نہیں پہنچا سکے گا“۔  <EOS>   <EOP>  مون پری، گلفام کی حفاظت کیلئے اُسے ایک انگوٹھی دیتے ہوئے بولی ”یہ انگوٹھی بھی اپنے پاس رکھ لو، اس سے تم پر جادو کا اثر نہیں ہو گا“۔  <EOS>   <EOP>  گلفام نے مون پری سے انگوٹھی لے کر پہن لی اور محل میں داخل ہو گیا۔  <EOS> اسے سامنے ہی رسیوں سے جکڑی شہزادی نظر آ گئی۔  <EOS> شہزادی بے حد خوبصورت تھی۔  <EOS> گلفام نے ارد گرد نظر دوڑائی تو اسے تھوڑے ہی فاصلے پر ایک پنجرہ نظر آیا۔  <EOS> گلفام نے پہلے جلدی سے شہزادی کو رسیوں سے آزاد کیا اور پھر پنجرے میں ہاتھ ڈال کر چڑیا کو پکڑ لیا۔  <EOS> جیسے ہی اس نے چڑیا کو پنجرے سے نکالا تو محل بہت زور سے ہلنے لگا۔  <EOS>   <EOP>  شہزادی نے گلفام کو بتایا کہ جادوگر کو تمہاری محل میں موجودگی کی خبر ہو چکی ہے اور اب وہ اسی طرف آ رہا ہے۔  <EOS> اچانک ہی گلفام کے سامنے ایک خوفناک شکل کا جادوگر نمودار ہوا، جو بہت غصے میں تھا۔  <EOS> وہ گرج دار آواز میں گلفام سے مخاطب ہوا ”اپنی جان کی سلامتی چاہتے ہو تو چڑیا میرے حوالے کر دو“۔  <EOS>  گلفام نے ایسا کرنے سے انکار کر دیا۔  <EOS>   <EOP>  جادوگر نے گلفام کو ضد پر اڑے دیکھا تو وہ اس کی منت سماجت کرنے لگا، جادوگر گلفام پر کوئی حملہ کرنے سے اس لیے گریز کر رہا تھا کہ کہیں چڑیا کو کسی قسم کا نقصان نہ پہنچے۔  <EOS>   <EOP>  جادوگر کی منتوں کا بھی گلفام پر اثر نہ ہوا تو وہ طیش میں آ کر اُس پہ جادو کے وار کرنے لگا مگر انگوٹھی کی وجہ سے گلفام اور شہزادی پر جادو کا کوئی اثر نہ ہوا۔  <EOS> اس سے پہلے کہ جادوگر ان پر مزید حملے کرتا، گلفام نے جلدی سے مُٹھی دبا کر چڑیا کی گردن مروڑ دی، جس سے ایک لمحے میں جادوگر ہلاک ہو گیا۔  <EOS> اتنے میں تیز ہوا کا جھونکا آیا اور محل بھی وہاں سے غائب ہو گیا۔  <EOS>   <EOP>  مون پری دور سے ہی ان کو دیکھ رہی تھی۔  <EOS> وہ گلفام کو شہزادی کے ساتھ آتے دیکھ کر فوراً ان کے قریب آ گئی۔  <EOS>   <EOP>  اس نے شہزادی کو سارا واقعہ سنایا تو شہزادی نے پری اور گلفام کا شکریہ ادا کیا، اور یہ بھی بتایا کہ میرا نام گل بانو ہے، آپ دونوں نے میری زندگی بچا کر مجھ پر بہت بڑا احسا ن کیا ہے اس لیے میرے ساتھ محل چلیں اور ہمیں اپنی خدمت کا موقع دیں۔  <EOS>   <EOP>  گلفام نے شہزادی کے ساتھ چلنے کیلئے رضامندی کا اظہار کیا تو پری نے اپنی چھڑی آگے کر دی۔  <EOS> جسے گلفام اور گُل بانو نے آنکھیں بند کر کے تھام لیا۔  <EOS> جھٹکے کے بعد انہوں نے آنکھیں کھولیں تو وہ ایک خوبصورت محل کے سامنے کھڑے تھے۔  <EOS> شہزادی ان کو لے کر اندر چلی گئی۔  <EOS> بادشاہ اور ملکہ اپنی بیٹی کو سامنے پا کر بے انتہا خوش ہوئے۔  <EOS> شہزادی نے پری اور گلفام کے بارے میں بتایا تو انہوں نے دونوں کا شکریہ ادا کیا اور گلفام جیسے بہادر نوجوان سے شہزادی کی شادی کرنے کا اعلان کر دیا۔  <EOS> انہوں نے گلفام کو ہی اپنے تخت کا وارث بنا دیا اور اُس کے غریب ماں، باپ کو بھی اپنے محل میں بُلا لیا۔  <EOS> یوں شہزادی اور گلفام ہنسی خوشی زندگی بسر کرنے لگے۔  <EOS>   <EOP>  <EOT>
طوبی خالد عنائیہ آٹھ سال کی اپنے ماما پاپا کی بہت ہی پیاری اور معصوم سی بچی ہے۔  <EOS> اس کی ماما نبیلہ سکول ٹیچر ہیں اور اس کے ہی سکول میں بطور استاد اپنے فرائض سر انجام دیتی ہیں۔  <EOS> ایک روز ان کے سر میں شدید درد ہو رہا تھا۔  <EOS> ”اُف آج سکول میں اس قدر کام کیا کہ اب شدید سر میں درد ہو رہا ہے“۔  <EOS> عنائیہ کی مما نے اس کے پاپا کو بتاتے ہوئے کہا۔  <EOS>  ”چلو کوئی نہیں، تم کھانا کھا لو۔  <EOS> اس کے بعد دوائی لے کر چائے پی لینا، اس طرح درد ختم ہو جائے گا“۔  <EOS>  ”جی ٹھیک ہے“۔  <EOS> کمرے میں بیٹھی ہوم ورک کرتی عنائیہ نے اپنی مما کی یہ بات سنی تو اسے احساس ہوا کہ اس کی مما کی طبیعت ٹھیک نہیں۔  <EOS> ہمارے سکول میں منتھلی امتحانات بھی چل رہے ہیں، اسی لیے مما بہت مصروف ہوتی ہیں اور اس وجہ سے ان کے سر میں درد ہے۔  <EOS>  (جاری ہے)  <EOP>  عنائیہ نے جھٹ سے اپنا کام مکمل کیا اور کچن میں چلی گئی۔  <EOS> جہاں اس نے جا کر اپنے ننھے ننھے ہاتھوں سے اپنی مما کیلئے چائے بنائی۔  <EOS> خود ہی چولہا جلایا، ایک پین میں مناسب پانی ڈال کر ابال دیا، اس کے بعد بہت احتیاط سے کرسی رکھ کر اوپر کیبن سے پتی اور چینی نکالی اور مناسب انداز سے پانی میں ڈالیں اور اس کے بعد دودھ بھی صحیح مقدار میں ڈالا۔  <EOS>   <EOP>  پورے تین کپ چائے کے بنا کر بغیر کوئی گند ڈالے عنائیہ اندر کمرے میں لے جانے لگی جہاں اس کے پاپا نے اس کی مما کو کھانا دے کر دوائی دی اور چائے بنانے کیلئے کچن میں جانے ہی والے تھے کہ عنائیہ چائے کی ٹرے لئے دبے پاؤں اندر آ گئی۔  <EOS>   <EOP>  عنائیہ کو اس طرح چائے لاتے دیکھ کر یہ دونوں بہت حیران اور خوش ہوئے۔  <EOS> عنائیہ کی مما نے کہا ”بیٹا یہ کہاں سے آئی اور کیسے بنائی؟“  <EOP>  عنائیہ بولی:”مما آپ کو درد ہو رہا ہے، آپ اتنے سارے گھر اور باہر کے کام کرتی ہیں تو میں نے کہا کہ کیوں نہ میں آپ کیلئے چائے پکا لوں تاکہ آپ کے سر کی درد ختم ہو جائے۔  <EOS>   <EOP>  باہر بہت گرمی ہے۔  <EOS> پاپا بھی تھکے ہوئے آئے ہیں۔  <EOS> چائے پئیں گے تو تھکاوٹ اتر جائے گی۔  <EOS> اس لیے یہ چائے میں نے خود پکائی۔  <EOS> یہ سن کر دونوں بہت خوش ہوئے تو عنائیہ کے پاپا نے اسے گود میں بیٹھاتے ہوئے پوچھا:”بیٹا آپ کو چائے کس نے بنانا سکھائی اور میری بیٹی آپ تو ابھی بہت چھوٹی ہیں، یہ کیسے کیا؟ عنائیہ بولی:”پاپا! میں مما کو کھانا اور چائے بناتے دیکھتی ہوں تو مجھے بہت اچھا لگتا ہے کہ میں گھر کے سارے کام کروں۔  <EOS>   <EOP>  لیکن مما اور آپ مجھے کرنے نہیں دیتے تو آج مجھے موقع ملا تو میں نے بنا لی۔  <EOS> تاکہ مما کو تھوڑا آرام آئے۔  <EOS> یہ ننھی ننھی اور دل کو بھا لینے والی باتیں سُن کر دونوں بہت خوش ہوئے۔  <EOS> پھر تینوں نے چائے پی تو سبھی نے کہا ”ارے واہ دل خوش کر دیا ہماری بیٹی نے، ماشاء اللہ بہت مزیدار چائے بنائی بالکل مناسب۔  <EOS> واہ ماشاء اللہ ہماری بیٹی تو بہت بڑی ہو گئی ہے“۔  <EOS>   <EOP>  دونوں نے کہا تو عنائیہ نے خوش ہوتے ہوئے کہا:”جی میں بڑی ہو گئی ہوں اوراب میں بھی مما کے ساتھ ان گرمیوں کی چھٹیوں سکول کے ساتھ ساتھ گھر کے کام بھی کیا کروں گی۔  <EOS> یہ سن کر تینوں بہت خوش ہوئے اورعنائیہ کو بہت پیار دیا۔  <EOS>   <EOP>  پیارے بچو! جس طرح عنائیہ نے احساس کیا۔  <EOS> آپ بھی احساس کریں اور آنے والی گرمیوں کی چھٹیوں میں سکول کے کام کے ساتھ ساتھ گھر کے کام بھی کریں۔  <EOS>   <EOP>  <EOT>
صالحہ خان، ملتان طاہر اپنی نانی کے گھر آیا ہوا تھا۔  <EOS> وہ اپنے رشتے کے بہن بھائیوں کے ساتھ نانی کے باغیچے میں کھیل رہا تھا۔  <EOS> تھوڑی دیر آرام کرنے کے لئے وہ ایک جگہ بیٹھ گیا۔  <EOS> اچانک اس کے پاس سے ایک نیلی تتلی گزری۔  <EOS> وہ انوکھی لگ رہی تھی اور جادوئی طریقے سے چمک رہی تھی۔  <EOS> طاہر اس کو پکڑنے کے لئے بھاگتے بھاگتے گھر کے پاس والے جنگل میں چلا گیا۔  <EOS>  جب تتلی غائب ہو گئی تب اسے احساس ہوا کہ وہ گم ہو گیا ہے۔  <EOS> اچانک اس کا سر چکرانے لگا اور وہ بے ہوش ہو گیا۔  <EOS> جب وہ اُٹھا تو وہ جنگل پوری طرح بدل چکا تھا۔  <EOS> گھنے اور خوف ناک پیڑوں کی جگہ اب وہ خوبصورت اور رنگ برنگے درخت تھے۔  <EOS> جنگلی جانوروں کی آواز کی جگہ اب چڑیوں کی چہچہانے کی آواز آ رہی تھی۔  <EOS>  طاہر کے سامنے وہ تتلی دوبارہ نمودار ہوئی، لیکن وہ اب بول رہی تھی۔  <EOS>  (جاری ہے)  <EOP>  اس نے پہلے طاہر کو پریوں کے جہان میں خوش آمدید کہا، پھر وہ طاہر کو ایک جھیل کے کنارے لے گئی اور اسے تین بار انوکھا جنگل بولنے کو کہا۔  <EOS> ایسا کرنے پر ایک دم پانی سے کئی چھوٹی چھوٹی پریاں نمودار ہوئیں۔  <EOS> ہر پری نے طاہر کو ایک چھوٹی رنگ برنگی گولی دی۔  <EOS> ان سے طاہر جب چاہے کوئی بھی اپنی خواہش پوری کر سکتا تھا۔  <EOS> طاہر نے ان کا شکریہ ادا کیا۔  <EOS> تتلی اس کو واپس چھوڑ آئی۔  <EOS> اب طاہر جب بھی اس جنگل میں جاتا ہے تو اسے گھنے اور خوف ناک جنگل کے علاوہ کچھ بھی نظر نہیں آتا۔  <EOS> نہ رنگ برنگے درخت، نہ نیلی تتلی اور نہ وہاں وہ پریاں ہوتی ہیں۔  <EOS>   <EOP>  <EOT>
نذیر انبالوی خوشی کے مارے فہد کے پاؤں زمین پر ٹک نہیں رہے تھے۔  <EOS> اسے یقین نہیں آ رہا تھا کہ وہ ایک نئے گھر کا مالک بن گیا ہے۔  <EOS> آبائی گھر سے اسے یوں تو بہت محبت تھی، مگر اب وہاں جگہ تھوڑی سی تنگ سی محسوس ہونے لگی تھی۔  <EOS> تینوں بھائیوں کے بچے ابھی چھوٹے تھے، اس لئے ایک دن تینوں بھائی مل بیٹھے۔  <EOS> بڑے بھائی فاروق نے دونوں چھوٹے بھائیوں کو مخاطب کیا:”یہ گھر ابو جان نے بہت محنت سے بنایا تھا، گوکہ ان کا کاروبار بہت وسیع نہیں تھا، لیکن انھوں نے تھوڑا تھوڑا کر کے کسی طرح ہمارے لئے یہ گھر بنایا تھا۔  <EOS>  اب ہم سب شادی شدہ ہیں، ماشاء اللہ سب کے بچے بھی ہیں، خواہش تو یہی ہے کہ سب یہاں مل کر رہیں، مگر شاید ایسا کرنا ممکن نہیں۔  <EOS> “ فہد اور فیصل سر جھکائے بڑے بھائی کی باتیں سنتے رہے۔  <EOS>  (جاری ہے)  <EOP>  ”بھائی جان! آپ ہمارے بڑے ہیں، آپ جو فیصلہ کریں گے، وہ ہمیں منظور ہو گا۔  <EOS> “فہد نے نہایت ادب سے کہا۔  <EOS>   <EOP>  فاروق نے کچھ سوچ کر دونوں بھائیوں کو محبت بھری نظروں سے دیکھتے ہوئے جواب دیا:”ہم میں سے یہ گھر ایک بھائی رکھ لے اور باقی دونوں بھائی آبائی زرعی زمین بیچ کر اپنے لئے نئے مکان خرید لیں۔  <EOS>   <EOP>  “  <EOP>  ”مجھے تو کوئی اعتراض نہیں۔  <EOS> “ فیصل بھی بول پڑا۔  <EOS>   <EOP>  پھر باہم رضا مندی سے آبائی گھر فاروق بھائی کے حصے میں آیا اور دونوں چھوٹے بھائیوں نے زرعی زمین بیچ کر ایک نئی ہاؤسنگ اسکیم میں نئے بنے مکان خرید لیے۔  <EOS> رقم کی ادائیگی کے بعد انھیں مکانوں کا قبضہ مل گیا تھا۔  <EOS> فہد نے اپنا سامان سمیٹنا شروع کر دیا تھا۔  <EOS> گیلری میں دھری کتابوں کو گتے کے ڈبوں میں رکھنے کا عمل شروع ہوا تھا تو فہد کی نظر ٹکٹوں کے ایک البم پر پڑی۔  <EOS>   <EOP>  البم پر سنہری حروف میں حسن بھٹی کا نام نظر آ رہا تھا۔  <EOS> طویل وقت گزرنے کے باعث سنہری حروف ماند سے پڑ گئے تھے۔  <EOS> یہ البم دیکھ کر تو وقت گویا رک سا گیا۔  <EOS> فہد نے کرسی پر بیٹھ کر البم کا پہلا ورق پلٹا تو گویا ماضی اس کے سامنے آ کھڑا ہوا۔  <EOS>   <EOP>  وہ ماضی کی انگلی پکڑ کر جماعت ہفتم میں جا پہنچا۔  <EOS> جماعت میں کانوں پڑی آواز سنائی نہ دیتی تھی۔  <EOS> سر حمزہ آج اسکول نہیں آئے تھے۔  <EOS>   <EOP>  ان کی جگہ سر فیض کو آنا تھا، انھوں نے جماعت میں آنے میں تھوڑی دیر کر دی تھی۔  <EOS> دوسری رو میں حسن ڈیسک پر اپنی ٹکٹوں کا البم کھولے بیٹھا تھا۔  <EOS> اس کے پاس ملکی اور غیر ملکی ڈاک ٹکٹوں کا خزانہ موجود تھا۔  <EOS> اس کے چچا جان کا مشغلہ بھی ڈاک ٹکٹ جمع کرنا تھا۔  <EOS> ان کی دیکھا دیکھی حسن نے بھی یہ مشغلہ اپنا لیا تھا۔  <EOS> اس مشغلے کے لئے وہ اپنی جیب خرچ سے بہت سی رقم بھی خرچ کرتا تھا۔  <EOS>   <EOP>  فہد کی نظر ٹکٹوں کے البم پر پڑی تو وہ حسد میں مبتلا ہو گیا۔  <EOS> اس وقت اسے حسن بہت بُرا لگ رہا تھا۔  <EOS> حسد تو کسی وقت بھی انسان کو اپنی گرفت میں لے سکتا ہے۔  <EOS> حسد نے پوری طرح فہد کو اپنی گرفت میں لے رکھا تھا۔  <EOS> اس وقت بھی فہد کو بہت غصہ آ رہا تھا، جب سر حمزہ البم کو دیکھ کر حسن کی تعریف کر رہے تھے۔  <EOS> فہد کا دل چاہتا تھا کہ آگے بڑھ کر البم کے پرزے پرزے کر دے۔  <EOS>   <EOP>  اس نے وہ وقت بہت مشکل سے کاٹا۔  <EOS> سر حمزہ کا پیریڈ ختم ہوا تو اس کے بعد لائبریری پریڈ تھا۔  <EOS> جب سب طلبہ لائبریری کی طرف چلے تو فہد چپکے سے دائیں طرف مڑ کر برآمدے کے ایک ستون کی اوٹ میں ہو گیا۔  <EOS> چند منٹوں بعد وہ اکیلا جماعت میں موجود تھا۔  <EOS> وہ جس مقصد کے لئے جماعت میں آیا تھا، وہ مقصد اس نے پورا کر لیا تھا۔  <EOS> ٹکٹوں کا البم اس کی بغل میں تھا۔  <EOS> خوف کے مارے تیزی سے اس کا دل دھڑک رہا تھا۔  <EOS>   <EOP>  وہ تیزی سے سیڑھیوں کے نیچے بنے ایک کیبن میں چلا گیا۔  <EOS> اس کیبن میں فالتو سامان رکھا جاتا تھا۔  <EOS> فہد نے فالتو سامان میں البم کو چھپا دیا۔  <EOS> کچھ دیر بعد وہ لائبریری میں موجود تھا۔  <EOS> وہ بار بار حسن کو تک رہا تھا۔  <EOS> جب طلبہ جماعت میں واپس آئے تو حسن کو البم کے چوری ہونے کا علم ہوا۔  <EOS> اس نے ہر طالب علم کے بیگ کی تلاشی لی۔  <EOS> کلاس ٹیچر نے طلبہ سے پوچھا، مگر البم کا سراغ نہ ملا۔  <EOS>   <EOP>  چھٹی کے وقت حسن رو رہا تھا۔  <EOS> وہ تو آنسو لیے گھر چلا گیا، جبکہ فہد خاموشی سے البم کو اپنے بیگ میں چھپا کر گھر لے آیا۔  <EOS> وہ اپنی کامیابی پر بہت خوش تھا۔  <EOS> البم چوری کے حوالے سے پرنسپل نے ایک ایک طالب علم سے اپنے دفتر میں بُلا کر بات کی۔  <EOS> سب بلال پر شک کر رہے تھے۔  <EOS> بلال اس سے قبل بھی جماعت میں مختلف چیزیں چُرا چکا تھا۔  <EOS> فہد کے بارے میں تو کوئی سوچ بھی نہیں سکتا تھا کہ وہ چوری جیسا بڑا کام کر سکتا ہے۔  <EOS>   <EOP>  اس نے اپنی الماری میں البم کو چھپا لیا تھا۔  <EOS> کچھ دن تو البم کی چوری کی بات ہوتی رہی، آخر سب کچھ معمول پر آ گیا۔  <EOS> سب البم کو بھول گئے۔  <EOS> حسن کو جب بھی البم کی یاد آتی، وہ آہ بھر کر رہ جاتا۔  <EOS> میٹرک کا امتحان پاس کرنے کے بعد فہد نے کالج میں داخلہ لے لیا۔  <EOS> سب دوست مختلف کالجز میں چلے گئے۔  <EOS> فہد کا صرف ایک دوست عبدالعزیز سے رابطہ تھا۔  <EOS> وہ اس کے گھر کے قریب ہی رہتا تھا۔  <EOS>   <EOP>  جب تعلیم مکمل ہوئی تو فہد کو ایک بینک میں ملازمت مل گئی۔  <EOS> اس کی تمام تر توجہ اب اپنی ملازمت پر تھی۔  <EOS> ملازمت کے بعد اس کی شادی ہو گئی اور اب وہ اپنے نئے گھر میں جانے کی تیاری کر رہا تھا۔  <EOS> فہد البم کو دیکھتے ہوئے ماضی میں بہت دور، بہت دور نکل گیا تھا۔  <EOS>   <EOP>  ”پاپا! پاپا!“ اسد کی محبت بھری آواز فہد کو ماضی سے حال میں لے آئی تھی۔  <EOS>   <EOP>  ”جی پاپا کی جان!“ فہد نے اپنے سات سالہ بیٹے کو بانہوں میں سمیٹتے ہوئے کہا۔  <EOS>   <EOP>  ”پاپا! میرے بیگ میں عبداللہ کی کلرنگ بک آ گئی ہے، عبداللہ تصویروں میں بہت اچھے کلر بھرتا ہے، یہ دیکھیے، کاش میں بھی ایسا کر سکتا۔  <EOS> “ اس نے کلرنگ بک فہد کے سامنے رکھ دی۔  <EOS> تصویروں میں رنگ بہت عمدہ طریقے سے بھرے گئے تھے۔  <EOS>   <EOP>  ”میں یہ کلرنگ بک عبداللہ کو واپس کر دوں گا، یہ میری نہیں ہے، کلاس ٹیچر نے بتایا ہے کہ کسی کی چیز کو اس کی اجازت کے بغیر اپنے پاس نہیں رکھتے، ورنہ اللہ تعالیٰ ناراض ہوتے ہیں۔  <EOS>   <EOP>  میں اللہ تعالیٰ کو ناراض نہیں کرنا چاہتا۔  <EOS> میں کل اسکول جاتے ہی یہ کلرنگ بک عبداللہ کو واپس کر دوں گا۔  <EOS> “  <EOP>  اسد تو یہ کہہ کر کمرے سے چلا گیا، مگر فہد کو ٹکٹوں کے البم نے بے چین کر دیا۔  <EOS> اب اسے کسی پل چین نہ تھا۔  <EOS> اس نے فیصلہ کیا کہ وہ ٹکٹوں کا البم اس کے مالک حسن کو واپس کرے گا۔  <EOS> پھر اس نے حسن کی تلاش شروع کی۔  <EOS> فیس بک سے حسن کو تلاش کیا تو بہت سے حسن اس کے سامنے تھے۔  <EOS>   <EOP>  اب وہ ایک ایک حسن کے بارے میں معلومات حاصل کر رہا تھا۔  <EOS> جب ایک حسن کے نام کے ساتھ ”تعمیرِ ملت اسکول“ لکھا دیکھا تو وہ بے اختیار بول اُٹھا:”ہاں! یہی وہ حسن ہے جس کی مجھے تلاش ہے، میں ابھی اس سے رابطہ کرتا ہوں۔  <EOS> “  <EOP>  اگلے ہی لمحے وہ حسن کا موبائل فون نمبر ڈائل کر رہا تھا۔  <EOS> جب حسن سے رابطہ ہوا تو فہد نے علیک سلیک کے بعد پوچھا:”آپ حسن بھٹی ہیں؟“  <EOP>  ”جی․․․․․جی․․․․میں حسن بھٹی ہی ہوں اور آپ کون صاحب ہیں؟“  <EOP>  ”میں فہد ہوں․․․․․فہد احمد․․․․میں آپ کا کلاس فیلو ہوں۔  <EOS>   <EOP>  کیا آپ کو میرا نام یاد ہے؟“  <EOP>  ”ہاں․․․․․ہاں․․․․․کیوں نہیں․․․․․وہ سنہرے بالوں والا لڑکا، وہ بہت اچھا مقرر تھا۔  <EOS> “حسن بھٹی کی بات سن کر فہد نے فوراً کہا۔  <EOS>   <EOP>  ”جی․․․․․جی․․․․․․میں وہی ہوں، سنہرے بالوں والا فہد۔  <EOS> “  <EOP>  پھر دونوں میں باتوں کا سلسلہ چل نکلا۔  <EOS> پندرہ بیس منٹ ان کے درمیان گفتگو ہوئی۔  <EOS> ملاقات کے لئے وقت اتوار کا دن طے پا گیا۔  <EOS>   <EOP>  فہد کو اب بڑی بے چینی سے اتوار کے آنے کا انتظار تھا۔  <EOS> اس نے ٹکٹوں کے البم کو ایک خوبصورت بیگ میں رکھا۔  <EOS> اس پر ایک کمپوز شدہ عبارت لکھی۔  <EOS> یہ عبارت نہیں معافی نامہ تھا، اپنی غلطی کا اعتراف تھا۔  <EOS>   <EOP>  اتوار کو دونوں سمندر کے کنارے ایک ہوٹل میں موجود تھے۔  <EOS> کھڑکی سے سمندر کی لہروں کو آسانی سے دیکھا جا سکتا تھا۔  <EOS> فہد نے جب بیگ حسن کے سامنے رکھا تو اس نے سوالیہ نظروں سے فہد کی طرف دیکھا اور پھر عبارت کو پڑھ کر بیگ کھول کر البم کو نکالا۔  <EOS>   <EOP>  اب حسن پر ہر بات واضح ہو چکی تھی۔  <EOS> چند سیکنڈ وہاں خاموشی چھائی رہی۔  <EOS> حسن نے البم کے ایک ایک صفحہ کو اُلٹ پلٹ کر دیکھا۔  <EOS> ماضی کا ایک ایک لمحہ اس کی آنکھوں کے سامنے گردش کرنے لگا تھا۔  <EOS> حسن نے بغیر کچھ کہے ہوئے، فہد کے معافی نامہ پر دستخط کر دیے۔  <EOS> فہد کو معافی ملی تو وہ خوشی سے پھولے نہیں سما رہا تھا۔  <EOS>   <EOP>  دونوں جب ہوٹل سے نکلے تو معافی نامہ فہد کی جیب میں اور ٹکٹوں کا البم حسن کے ہاتھوں میں تھا۔  <EOS> دونوں بہت خوش تھے۔  <EOS> ایک کو معافی اور دوسرے کو چوری ہوا البم جو مل گیا تھا۔  <EOS>   <EOP>  <EOT>
ماہروز خان ببلو ایک شرارتی سا بچہ تھا، جسے تتلیاں اور پرندے پکڑنے کا بہت شوق تھا۔  <EOS> گھر والے اسے بہت سمجھاتے، لیکن وہ کسی کی نہیں سنتا۔  <EOS>  ایک دن پارک میں کھیلتے کھیلتے اسے ایک پیاری رنگ برنگی سی تتلی اُڑتی نظر آئی، جسے دیکھتے ہی وہ اسے پکڑنے کے لئے بھاگنے لگا۔  <EOS> اس بار ببلو نے آخر پکڑ ہی لیا اور اسے ایک شیشے کے جار میں بند کر کے گھر لے آیا۔  <EOS>  بے چاری تتلی تڑپتی رہی، لیکن ببلو اپنی خوشی میں خوش تھا۔  <EOS>  (جاری ہے)  <EOP>  اگلے دن وہ اپنے امی ابو کے ساتھ پارک میں کھیلنے گیا تو کھیلتے کھیلتے وہ اپنے امی ابو سے دور چلا گیا، جہاں اسے ایک دیو نے پکڑ لیا۔  <EOS> دیو اسے اپنے محل میں لے آیا۔  <EOS> اس نے ببلو کو ایک پنجرے میں بند کر دیا۔  <EOS> ببلو بہت رویا اور دیو کی بہت منتیں کیں کہ وہ اسے آزاد کر دے، لیکن دیو نے اس کی ایک نہ سنی۔  <EOS> وہ روتا رہا اور پھر ببلو کی آنکھ کھل گئی۔  <EOS>   <EOP>  آنکھ کھلتے ہی اس نے خدا کا شکر ادا کیا کہ یہ سب خواب تھا۔  <EOS> وہ جلدی سے بستر سے اُٹھا اور تتلی کو جار سے آزاد کر دیا اور گھر والوں سے وعدہ کیا کہ وہ اب کبھی کسی تتلی یا پرندے کو قید نہیں کرے گا، کیونکہ اسے آزادی جیسی نعمت کی قدر ہو گئی تھی۔  <EOS>   <EOP>  <EOT>
پروفیسر خلیل جبار مرغی فارم میں سفید مرغیاں دور سے دیکھنے میں بہت حسین منظر پیش کر رہی تھیں۔  <EOS> یہ چھ ہزار مرغیاں تھیں، جنہیں ایک ہفتے بعد فروخت کیا جانا تھا۔  <EOS> مرغی فارم کے مالک فیصل نے مرغیوں کی فیڈ کی چالیس بوریاں دو دن قبل ہی منگوائی تھیں۔  <EOS> وہ نہیں چاہتا تھا مرغیوں کی خوراک میں کسی قسم کی کوئی کوتاہی برتی جائے۔  <EOS>  فیصل کی ذاتی دلچسپی کی وجہ سے مرغیوں میں کسی قسم کی کوئی بیماری نہیں آئی تھی اور مقررہ وقت میں مرغیاں تیار ہو گئی تھیں۔  <EOS> مرغی فارم سے کچھ دور پہاڑی سلسلہ تھا۔  <EOS> فارم کی حفاظت کے لئے ہر طرح کا انتظام کیا گیا تھا، تاکہ بارش کا پانی مرغی فارم میں داخل نہ ہو سکے۔  <EOS>  آج بھی فیصل مرغی فارم آیا ہوا تھا۔  <EOS> اس نے فارم کے چوکیدار کی طرف دیکھا اور مسکراتے ہوئے پوچھا:”مرغی فارم میں سب خیریت ہے نا؟“ ”سر! مرغی فارم میں ہر طرح کا انتظام موجود ہے سب سے بڑی بات مرغیوں کی فیڈ ہر وقت موجود رہتی ہے۔  <EOS>  (جاری ہے)  <EOP>  “  <EOP>  ”دیکھو، مرغیاں کیسا حسین منظر پیش کر رہی ہیں، ایسا محسوس ہوتا ہے کہ جیسے آسمان سے پریاں زمین پر اُتر آئی ہیں۔  <EOS> “  <EOP>  ”ہاں لگ ایسا ہی رہا ہے۔  <EOS> “ چوکیدار نے مالک کی بات کی تائید کی۔  <EOS>   <EOP>  فیصل کچھ دیر مرغی فارم میں رہ کر گھر کی جانب روانہ ہو گیا۔  <EOS> موٹر سائیکل چلاتے ہوئے فیصل سوچ رہا تھا کہ اس نے مرغیوں کا کاروبار کرنے کا جو فیصلہ کیا تھا، وہ درست فیصلہ تھا۔  <EOS>   <EOP>  دوستوں نے اسے بہت ڈرایا تھا کہ اس کام میں بڑے بڑے سرمایہ داروں کا سرمایہ ڈوب جاتا ہے۔  <EOS> فیصل کو چیلنجوں کا سامنا کرنے کا شوق تھا، اس لئے دوستوں کے سمجھانے کے باوجود اس نے اس کام کو چیلنج کے طور پر قبول کیا اور اس کام میں کامیاب ہو چکا تھا۔  <EOS> مرغیاں اگلے ہفتے فروخت ہونے پر اس کے پاس پیسہ ہی پیسہ آ جاتا اس بار فیصل کا ارادہ تھا کہ مرغیوں کی موجودہ تعداد سے بھی زیادہ مرغیاں پالے۔  <EOS>   <EOP>  فیصل ایک سرکاری سیکنڈری اسکول میں بچوں کو پڑھاتا تھا وہ اپنی تنخواہ سے خوش نہیں تھا۔  <EOS> اسکول سے ملنے والی تنخواہ میں مشکل سے گزر بسر ہوتی تھی۔  <EOS>   <EOP>  فیصل کے علم میں یہ بات آئی کہ مرغی کے کام میں بہت پیسہ ہے۔  <EOS> لوگ اس کام سے کروڑ پتی بن گئے ہیں۔  <EOS> اس کی باتوں سے فیصل بہت متاثر ہوا اور اس نے مرغی فارم کھولنے کا ارادہ کر لیا۔  <EOS> سرکاری ملازم ہونے کی وجہ سے اسے سود پر 20 لاکھ تک کا قرضہ آسانی سے مل سکتا تھا۔  <EOS>   <EOP>  لون کی درخواست جلد منظور ہو گئی اور اس کے اکاؤنٹ میں 20 لاکھ روپے کی رقم آ گئی۔  <EOS> اب فیصل بہت خوش تھا۔  <EOS> جب اس کے والد نے مرغی کے کاروبار کا پتا چلا تو انھوں نے پوچھا:”تمہارے پاس اتنا سرمایہ ہے؟“  <EOP>  ”نہیں۔  <EOS> “  <EOP>  ”پھر کیسے یہ کام کرو گے؟“  <EOP>  ”ابا جان! میں نے بینک سے قرض لیا ہے۔  <EOS> “  <EOP>  ”بیٹے! میری ایک بات یاد رکھنا کوئی ایسا کام نہ کرنا جس سے اللہ ناراض ہو جائے۔  <EOS>   <EOP>  “ ابا جان نے کہا۔  <EOS>   <EOP>  ”ایسا کون سا کام ہے، جس کے کرنے سے اللہ تعالیٰ ناراض ہو جاتا ہے؟“ فیصل چونکا۔  <EOS>   <EOP>  ”جیسے لوگ جلدی ترقی کرنے کے چکر میں بینک سے سود پر قرض لے لیتے ہیں، اس لئے جس کام میں اللہ تعالیٰ کی ناراضگی شامل ہو جائے وہ کاروبار چلتا نہیں ہے۔  <EOS> انسان تو کیا ملک تباہ و برباد ہو جاتا ہے۔  <EOS> “ ابا جان نے کہا۔  <EOS>   <EOP>  برسات کا سلسلہ شروع ہو گیا تھا۔  <EOS>   <EOP>  فیصل مطمئن تھا کہ بارش سے اس کا مرغی فارم متاثر نہیں ہو گا۔  <EOS>   <EOP>  ”فیصل بیٹے! شہر میں بارشیں شروع ہو چکی ہیں تم نے مرغیوں کو بارش کے پانی سے بچانے کا کوئی اہتمام کیا ہے؟“  <EOP>  ”ابا جان! بے فکر رہیں، میں نے بہت بہترین انتظام کر لیا ہے کہ بارش کا پانی فارم میں داخل نہیں ہو گا۔  <EOS> “ فیصل نے پُراعتماد لہجے میں کہا۔  <EOS>   <EOP>  ”پھر بھی فارم کا جائزہ لے لو۔  <EOS>   <EOP>  “  <EOP>  ”نشیبی علاقوں میں پانی کھڑا ہو گیا ہے، حالانکہ آج بارش کا دوسرا ہی روز ہے۔  <EOS> بارش توقع سے زیادہ ہو رہی ہے اور پانی کو نکالنے کا کوئی بہتر انتظام بھی نہیں ہے، اس لئے میں موبائل فون پر ہی چوکیدار سے رابطے میں ہوں۔  <EOS> “  <EOP>  تیسرے دن بھی بارش کا نہ رکنے والا سلسلہ جاری تھا۔  <EOS> وہ آج اسکول بھی نہیں جا سکا تھا۔  <EOS> صبح فیصل نے چوکیدار سے بات کی:”بارش کی کیا صورتِ حال ہے؟“  <EOP>  ”علاقے میں بارش کا پانی جمع ہے اور پہاڑوں پر سے بھی پانی نیچے علاقے میں آ رہا ہے۔  <EOS>   <EOP>  “  <EOP>  ”اسی لئے میں نے فارم میں ایسا انتظام کیا ہے پہاڑوں اور علاقے کا پانی مرغی فارم میں داخل نہ ہو۔  <EOS> “ فیصل نے کہا۔  <EOS>   <EOP>  فیصل بے فکر ہو کر سونے چلا گیا۔  <EOS> رات کو موبائل کی گھنٹی بجنے پر فیصلہ ہڑبڑا کر اُٹھ کھڑا ہوا۔  <EOS> چوکیدار کا فون تھا۔  <EOS>   <EOP>  ”خیریت، اس وقت فون کر رہے ہو؟“  <EOP>  ”صاحب سب کچھ تباہ ہو گیا۔  <EOS> “  <EOP>  ”سب کچھ تباہ ہو گیا یہ کیا کہہ رہے ہو؟“  <EOP>  ”صاحب! پانی فارم میں داخل ہو گیا، سب مرغیاں ہلاک ہو گئیں ہیں۔  <EOS>   <EOP>  “  <EOP>  ”کیا کہہ رہے ہو پانی اندر کیسے آ گیا؟“  <EOP>  ”زمین کو پھاڑ کر اس کے اندر سے پانی پھوٹ پڑا ہے، پانی نے مرغیوں اور ان کی خوراک سب کو برباد کر دیا ہے۔  <EOS> “  <EOP>  ایک لمحے کو فیصل کا سر چکرا کر رہ گیا، اس کی کچھ سمجھ میں نہیں آ رہا تھا، یہ سب کیسے ہوا، وہ ہمت کرتے ہوئے بولا:”تم تو خیریت سے ہو نا۔  <EOS> “  <EOP>  ”جی سر! خدا کا شکر ہے، میں بچ گیا ہوں۔  <EOS>   <EOP>  “ چوکیدار نے کہا۔  <EOS>   <EOP>  یہ خبر فیصل کے لئے کسی قیامت سے کم نہ تھی۔  <EOS> وہ واقعی برباد ہو گیا تھا۔  <EOS> اس کی سمجھ میں نہیں آ رہا تھا کہ یہ کیسے ہو گیا۔  <EOS> اس نے تو اپنی طرف سے خوب محنت کی تھی اور ہر طرح کا انتظام کیا تھا۔  <EOS> وہ دونوں ہاتھوں سے سر پکڑے غمزدہ حالت میں بیٹھا تھا کہ اس کے ابا کمرے میں داخل ہوئے۔  <EOS> ”کیا ہوا بیٹا؟“  <EOP>  ”ابا جان! میں برباد ہو گیا۔  <EOS>   <EOP>  “ یہ کہتے ہوئے اس کی ہچکیاں بندھ گئیں۔  <EOS>   <EOP>  ابا اسے تسلی دینے لگے پھر یکا یک وہ خاموش ہو گیا اور بھیگی نظروں سے ابا جان کی طرف دیکھا۔  <EOS>   <EOP>  ”ابا جان! مجھے معاف کر دیں۔  <EOS> میں نے اللہ سے جنگ کی اور مجھے سزا مل گئی۔  <EOS> “ یہ کہتے ہوئے فیصل نے پوری بات ابا جان کو بتا دی۔  <EOS>   <EOP>  ابا نے کہا:”اس کا مطلب ہے اللہ تعالیٰ تم سے محبت کرتا ہے، جبھی تو اس نے تمہیں دنیا ہی میں سزا دے دی، اب اس کے حضور توبہ کرو، اللہ نے چاہا تو وہ تمہارا یہ دنیاوی نقصان کسی اور ذریعے سے فائدے میں تبدیل کر دے گا۔  <EOS> “  <EOP>  <EOT>
ملک محمد احسن ایک دفعہ کا ذکر ہے کہ ایک بادشاہ اور اُن کا بیٹا سلیمان تھا۔  <EOS> سلیمان جانوروں کے درمیان ہونے والی گفتگو کو سمجھ لیتا تھا۔  <EOS> وہ مچھلی، بھیڑوں اور کیڑوں کے درمیان ہونے والی گفتگو کو سمجھ گیا۔  <EOS> بادشاہ پوری دنیا کا سفر کرتا تھا اور اپنے بیٹے سلیمان کو اپنے ساتھ لے جاتا تھا کیونکہ وہ چاہتا تھا کہ سلیمان ان سے حکمت سیکھے۔  <EOS>  لوگ ہر وقت بادشاہ کے پاس اپنے مسائل کے لئے آتے تھے۔  <EOS> اگر انھیں کسی قسم کی پریشانی ہوتی تو وہ بادشاہ کے پاس آتے۔  <EOS> اور بادشاہ ہمیشہ بہت غور سے سنتا تھا۔  <EOS> اور اسی طرح سلیمان بھی سنتا تھا۔  <EOS> ایک دن جب سلیمان کی عمر گیارہ سال تھی، کچھ آدمی ایک مسئلہ لے کر آئے۔  <EOS> ایک چرواہا اور ایک کسان اور بھیڑوں کا ایک ریوڑ آ گیا۔  <EOS>  (جاری ہے)  <EOP>  سلیمان کو بھیڑ بہت پسند تھی۔  <EOS> ان کے پاس اُون کے خوبصورت کوٹ تھے۔  <EOS>   <EOP>  بھیڑیں بیں بیں کرتی رہیں اور وہ انھیں سمجھ گیا۔  <EOS> پہلا آدمی غصے میں تھا۔  <EOS> اس کے چہرے پر غصہ تھا، اور وہ بڑی اونچی آواز میں بولا۔  <EOS> ”وہ آدمی! اس کے جانور میرے باغ میں آئے۔  <EOS> انھوں نے میرا سارا پھل کھا لیا۔  <EOS> ۔  <EOS> ۔  <EOS> میرے سارے پودے! گاجر۔  <EOS> ۔  <EOS> ۔  <EOS> میٹھا دھنیا۔  <EOS> ۔  <EOS> ۔  <EOS> “  <EOP>  بادشاہ چرواہے کی طرف متوجہ ہوا۔  <EOS> چرواہا بھی ناراض تھا۔  <EOS> چرواہا بھیڑوں کی طرف متوجہ ہوا اور کہا،”تو تم اس آدمی کے باغ میں گئے اور اس کے پودے کھا گئے!“ بھیڑوں نے یہ سنا اور مڑ کر ایک دوسرے سے سرگوشی کی۔  <EOS>   <EOP>  ”اَن نَن۔  <EOS> ۔  <EOS> ۔  <EOS> نَن نَن۔  <EOS> ۔  <EOS> ۔  <EOS> نَن نَن۔  <EOS> ۔  <EOS> ۔  <EOS>  تمھیں میٹھے پودے یاد ہیں۔  <EOS> ۔  <EOS> ۔  <EOS> تمھیں میٹھا دھنیا یاد ہے؟ اوہ میرے خدایا! وہ بہت لذیذ تھا۔  <EOS> “ سلیمان سمجھ گیا۔  <EOS> اس نے بادشاہ کو بتایا کہ وہ کیا کہہ رہی ہیں۔  <EOS> چنانچہ بادشاہ نے حکم دیا۔  <EOS> ”میرا نتیجہ یہ ہے کہ اس کسان کے پودے تباہ ہو گئے ہیں۔  <EOS> اور اس کے پاس کھانے یا بیچنے کے لئے کچھ نہیں بچا ہے۔  <EOS> اس لئے میں فیصلہ کرتا ہوں کہ وہ آدمی تمام بھیڑیں اس آدمی کو دے گا۔  <EOS>   <EOP>  “ چرواہا گر پڑا اور رونے لگا۔  <EOS> ”میری زندگی برباد ہو گئی۔  <EOS> بس برباد ہو گئی! بھیڑوں کے بغیر چرواہا کیا ہے؟ بھیڑوں کے بغیر چرواہا کیا ہے؟“ بھیڑیں آپس میں باتیں کرنے لگیں۔  <EOS> ”نَن نَن۔  <EOS> ۔  <EOS> ۔  <EOS> نَن نَن۔  <EOS> ۔  <EOS> ۔  <EOS> نَن نَن۔  <EOS> ۔  <EOS> ۔  <EOS> چرواہا ہم سے بہت پیار کرتا ہے۔  <EOS> ہم اپنے چرواہے پر یہ مصیبت کیسے لا سکتے ہیں؟“  <EOP>  سلیمان نے یہ سب کچھ بادشاہ کو بتایا۔  <EOS> اور آخر کار بادشاہ نے بڑی مسکراہٹ کے ساتھ کہا، ”اب پودے برباد ہو گئے ہیں۔  <EOS>   <EOP>  اور کسان کے پاس نہ بیچنے کے لئے کچھ ہے نہ کھانے کو۔  <EOS> لیکن پھر بھی اس کی اپنی زمین ہے۔  <EOS> اس لئے اگر چرواہا اپنی ساری بھیڑیں کسان کو دے دے تو اس کے پاس کچھ نہیں ہو گا۔  <EOS> تو یہ بھی انصاف نہیں ہے۔  <EOS> ”چرواہا زمین کی دیکھ بھال کرے گا۔  <EOS> وہ بیج بوئے گا۔  <EOS> وہ فصلوں کی دیکھ بھال کرے گا۔  <EOS> اس وقت، کسان بھیڑوں کی دیکھ بھال کرے گا۔  <EOS> وہ ہماری اون استعمال کے لئے حاصل کرے گا اور جب تمام سبزیاں اور اناج دوبارہ اُگائے جائیں گے تو وہ ضائع ہونے والی فصل کی ادائیگی کرے گا تاکہ دوبارہ کام شروع کر سکے۔  <EOS> “ چرواہا مسکرایا۔  <EOS> کسان بھی مسکرایا۔  <EOS> بادشاہ بھی مسکرایا۔  <EOS> اور بھیڑیں خوشی سے یہ کہتے ہوئے واپس لوٹ گئیں،”باہ باہ باہ۔  <EOS> “  <EOP>  <EOT>
زین خان کسی جنگل میں ایک درخت پر کوے کا گھونسلا تھا۔  <EOS> کوے بہت ہنسی خوشی رہتے تھے اسی درخت کے نیچے ایک درخت کے تنے میں خرگوش بھی رہتا تھا۔  <EOS> جب بھی بارش اور سردی ہوتی تو خرگوش اس درخت میں چھپ جاتا اور شکاری جانوروں سے بھی محفوظ رہتا۔  <EOS> کوے اور خرگوش آپس میں بہت اچھے دوست تھے دونوں مشکل وقت میں ایک دوسرے کی مدد کرتے تھے۔  <EOS>  ایک دن خرگوش جنگل میں کھانے کی تلاش میں نکلا تو ایک سانپ اس کے درخت کے تنے میں آ کر رہنے لگا خرگوش جب واپس اپنے گھر لوٹا اس نے دیکھا کہ درخت کے تنے میں سانپ ہے تو وہ بہت پریشان ہوا کہ اب کیسے اس سانپ سے چھٹکارا حاصل کرے سانپ کو بہت بھوک لگی تھی سانپ نے دیکھا درخت پر کوؤں کا گھونسلا ہے۔  <EOS> وہ اس درخت پر چڑھا اور گھونسلے سے کوؤں کے انڈے کھا گیا اور درخت سے نیچے آ کر درخت کے تنے میں چھپ گیا۔  <EOS>  (جاری ہے)  <EOP>  کوے جب اپنے گھونسے میں واپس لوٹے تو انھوں نے دیکھا کہ ان کے گھونسلے میں انڈے نہیں ہے خرگوش نے کوؤں کو بتایا کہ ان کے گھونسلے میں سانپ آیا تھا اور اس نے انڈے کھائے کوؤں کو بہت غصہ آیا اور انھوں نے سانپ سے بدلہ لینے کی ٹھان لی۔  <EOS> ایک دن خرگوش کھانے کی تلاش میں ایک سیب کے درخت کے پاس پہنچا جہاں بہت سے سیب لگے ہوئے تھے لیکن خرگوش درخت سے سیب نہیں توڑ سکتا تھا۔  <EOS>   <EOP>  اس نے کوؤں سے کہا کوے اڑ کر اس درخت کے اوپر سے سیب توڑ کر نیچے پھینکے لگے تو خرگوش سیب اٹھا کر اپنے گھر کی طرف جانے لگا تو جنگل میں ایک لومڑی کھانے کی تلاش میں گھومتی پھر رہی تھی اس کی نظر اس خرگوش پر پڑی تو لومڑی خرگوش کو پکڑنے کے لئے اس کے پیچھے بھاگی خرگوش بھاگ کر گھنی جھاڑیوں میں چھپ گیا۔  <EOS> لومڑی خرگوش کو تلاش کرتے ہوئے اس جگہ پہنچی جہاں خرگوش رہتا تھا۔  <EOS>   <EOP>  کوؤں نے سانپ سے بدلہ لینے کی ترکیب سوچی اور لومڑی سے کہا تمھیں کس کی تلاش ہے ہم تمہاری مدد کرے گے کوؤں کی بات سن کر لومڑی بہت خوش ہوئی اور لومڑی نے کوؤں سے کہا کہ ایک خرگوش میرے سیب کے درخت سے سیب چوری کر کے لایا ہے۔  <EOS>   <EOP>  کوؤں نے کہا کیوں نہیں خرگوش کو اس کی سزا ملنی چاہیے لومڑی بہت خوش ہوئی۔  <EOS> کوؤں نے لومڑی سے چلاکی کی اور لومڑی سے کہا خرگوش اس درخت کے تنے میں چھپا بیٹھا ہے اس کے پاس سیب بھی ہے لومڑی نے درخت کے تنے میں منہ ڈالا تو دیکھا اندر سانپ نے لومڑی پر حملہ کر دیا اور لومڑی کو ڈس لیا لومڑی نے غصے سے سانپ کو اپنے تیز دانتوں اور پنجوں سے چیر پھاڑ دیا سانپ مر گیا لومڑی کو بہت بھوک لگی تھی اس نے سانپ کو کھا لیا زہریلا سانپ کھانے کی وجہ سے لومڑی بھی مر گئی۔  <EOS>   <EOP>  اس طرح کوؤں کو سانپ سے اور خرگوش کو لومڑی سے چھٹکارا مل گیا۔  <EOS> کوے اور خرگوش ہنسی خوشی رہنے لگے۔  <EOS>   <EOP>  <EOT>
دانیال خان محلہ گلزار آباد کا آم کا درخت بستی کی پہچان بن چکا تھا۔  <EOS> یہ درخت نہ صرف سایہ فراہم کرتا تھا بلکہ اس کے رس بھرے پھل انسان و حیوان سب کے لئے خوراک کا سبب بنتے تھے۔  <EOS> بچے اس کے نیچے کھیلتے، گاؤں کے بزرگ اس کے سائے میں گپ شپ کرتے اور سب سے بڑھ کر یہ کہ پرندے اس کی شاخوں میں گھونسلے بناتے تھے۔  <EOS> اس درخت کو گاؤں کے چوپال کی حیثیت حاصل ہو چکی تھی۔  <EOS>  ایک دن خبر آئی کہ علاقے کے ”خان صاحب“ نے فیصلہ کیا ہے کہ اس درخت کو کاٹ کر اس جگہ پر ایک دفتر بنایا جائے گا۔  <EOS> خان صاحب کے پاس دولت کی ریل پیل تھی، وہ علاقے کی ہر چھوٹی بڑی چیز کو اپنی ملکیت سمجھتے تھے۔  <EOS> محلے والے ان کے رویے سے ہمیشہ خائف رہتے مگر اس بار معاملہ مختلف تھا۔  <EOS>  خان صاحب نے اپنے نوکروں کو حکم دیا کہ یہ کارروائی رات کے اندھیرے میں اس وقت کی جائے جب بستی والے سو رہے ہوں۔  <EOS>  (جاری ہے)  <EOP>  خان صاحب کے عملے نے رات کے اندھیرے میں درخت کاٹنے کا سامان تیار کر لیا۔  <EOS> مگر یہ خبر ”محلے کے چوکیدار“ یعنی محلے کے کتے ”چپالو“ تک پہنچ گئی۔  <EOS> چپالو اپنی جاسوس آنکھوں سے ہر حرکت پر نظر رکھتا تھا۔  <EOS> اس نے فوری طور پر اپنے دوست، کوے ”کاگا“ اور بلی ”منی“ کو بھی خبر دے دی۔  <EOS> رات کو جب مزدور درخت کاٹنے کے لئے پہنچے تو اچانک آسمان سے کاگا کی قیادت میں پرندوں کا جھنڈ نمودار ہوا اور شور مچانا شروع کر دیا۔  <EOS>   <EOP>  پرندوں کا شور مچانا اس بات کی علامت ہوتا ہے کہ کوئی خطرہ ہے۔  <EOS> دوسری طرف منی بلی نے اپنی ساتھیوں کی مدد سے مزدوروں کی طرف غرانا شروع کر دیا۔  <EOS> باقی کی کسر چپالو اور اس کے ساتھیوں نے بھونک کر پوری کر دی اور محلے والوں کو جگا دیا۔  <EOS> کچھ ہی دیر میں محلے والے جمع ہو گئے اور مزدوروں کو بھگا دیا۔  <EOS> خان صاحب کو جب یہ خبر ملی تو وہ غصے سے آگ بگولا ہو گئے لیکن محلے والوں کی یکجہتی اور درخت کے محافظوں کی بہادری کے سامنے وہ کچھ نہ کر سکے۔  <EOS>   <EOP>  اگلی صبح آم کا درخت اپنی شاخوں کو ہوا میں یوں ہلا رہا تھا جیسے خوشی کا اظہار کر رہا ہو۔  <EOS> چپالو، کاگا اور منی درخت کے نیچے سو رہے تھے اور محلے والے انہیں دیکھ کر مسکرا رہے تھے۔  <EOS> خان صاحب کی گاڑی نے درخت سے بچتے ہوئے راستہ بدل لیا تھا۔  <EOS> پیارے بچو! یہ کہانی ثابت کرتی ہے کہ اگر اتحاد ہو تو بڑے سے بڑا خطرہ بھی ٹالا جا سکتا ہے۔  <EOS> درخت ہمارا قیمتی ورثہ ہیں اور ان کو کاٹنے سے بچانا چاہیے بلکہ مزید درخت لگانے چاہئیں تاکہ ماحولیاتی تبدیلیوں کے اثرات سے محفوظ رہا جا سکے۔  <EOS>   <EOP>  <EOT>
روحی حمید ایک دفعہ کا ذکر ہے ایک غریب شخص ریگستان میں سفر کر رہا تھا اسے بہت بھوک اور پیاس لگی تھی۔  <EOS> اس کے پاس کھانا اور پانی بھی موجود نہیں تھا۔  <EOS> وہ بہت پریشان تھا اس ویران ریگستان میں پانی اور کھانا کہاں سے حاصل کرے۔  <EOS> چلتے چلتے اس کی نظر ایک جنگلی مرغ پر پڑی۔  <EOS> وہ بہت خوش ہوا۔  <EOS> اور مرغ کے پاس پہنچا اور اسے کہنے لگا۔  <EOS>  چلو کھانے کو کچھ ملا۔  <EOS> جو قسمت میں ہو وہ مل ہی جاتا ہے۔  <EOS> مرغ نے اس کی بات سن کر اسے جواب دیا۔  <EOS> قسمت سے زیادہ اگر تم اپنی ذہانت کا استعمال کرو تو تم اپنی قسمت کو بھی بہتر بنا سکتے ہو۔  <EOS> اس شخص نے مرغ سے کہا تم چاہتے ہو کہ میں تمھیں نا کھاؤں اور بھوکا رہوں۔  <EOS> مرغ نے اس شخص سے کہا! سوچ لو میں تمہارے لیے ایک وقت کا کھانا ہوں اگر تم مجھے نا کھاؤ اور تھوڑا صبر کر لو تو ہو سکتا ہے تمہاری تقدیر بدل جائے اور تمہاری قسمت میں بہت بہتری ہو۔  <EOS>  (جاری ہے)  <EOP>  اس غریب شخص کو کبھی کبھار گوشت کھانے کو ملتا تھا اس لیے وہ لالچ میں آ گیا۔  <EOS> اس شخص نے مرغ سے کہا نہیں میں تمھیں ضرور کھاؤں گا۔  <EOS> آج مجھے بہت دنوں بعد گوشت کھانے کو ملا۔  <EOS> اس نے سوچا اگر مرغ کو ذبح کر کے اس کا گوشت اپنے پاس رکھ لیتا ہوں کیونکہ ابھی آگ جلانے کا سامان نہیں اور کہیں یہ مرغا اڑ نہ جائے اتنی دیر میں ایک اور شخص سواری پر سوار اس کے پاس سے گزرا تو پہلے شخص نے اسے آواز دی اور کہا مجھے بہت بھوک لگی ہے اور کھانے کو کچھ نہیں میرے پاس یہ مرغا ہے لیکن آگ جلانے کا سامان نہیں اس لیے میں اسے ابھی نہیں کھا سکتا اگر تم مجھے کچھ کھانے کو دے دو تو میں اس مرغے کو ذبح کر کے تمھیں بھی کھلاؤں گا۔  <EOS>   <EOP>  اس نے سوچا کیوں نا کھانے کے بدلے میں اس شخص سے مرغا لے لوں اور اسے کھانا دوں یہ بہت نایاب مرغا ہے اور اچھے داموں بک جائے گا اور میں اور بھی ضرورت کی چیزیں خرید سکوں گا۔  <EOS> اس گدھے پر سوار شخص نے مرغ والے سے کہا۔  <EOS> تم کھانا پانی لے لو اور مجھے یہ مرغ دے دو۔  <EOS> اس شخص نے جلد بازی میں مرغ کے بدلے اس سے ایک وقت کا کھانا اور پانی لے لیا اور اپنی قسمت پر بہت خوش ہوا۔  <EOS>   <EOP>  ریگستان سے تھوڑا دور ایک چھوٹا سا شہر آباد تھا۔  <EOS> جہاں ایک بہت مالدار سوداگر رہتا تھا جب وہ دونوں سفر کر کے اس شہر تک پہنچے تو وہ شخص نے مرغا فروخت کرنے کے لئے اس سوداگر کے پاس گیا اس سوداگر کے پاس بہت نایاب اور قیمتی مرغے تھے اس سوداگر کو اعلیٰ نسل کے مرغے پالنے کا شوق تھا جب شخص مرغا لے کر اس سوداگر کے پاس پہنچا تو سوداگر بہت خوش ہوا اور اس شخص سے منہ مانگی قیمت پر مرغا خریدا اور اسے تھیلی بھر چاندی کے سکے دیئے وہ بہت خوش ہوا۔  <EOS>   <EOP>  بازار سے بہت سی ضرورت کی قیمتی چیزیں خریدی اور کھانے کا سامان اور بہت سے سکے بچ گئے۔  <EOS> اور دوسرا جب اس شہر پہنچا تو اس نے لوگوں سے مدد کی اپیل کی لوگوں نے اس شخص سے کہا کہ اس شہر میں سوداگر ہے وہ بہت مالدار ہے وہ تمہاری ضرور مدد کرے۔  <EOS>   <EOP>  وہ شخص جب اس سوداگر کے پاس پہنچا تو اس نے سوداگر سے کہا میں بہت غریب ہوں اور مجھے بہت بھوک لگی ہے مجھے کھانے کو کچھ دے دو۔  <EOS>   <EOP>  سوداگر نے اس غریب شخص سے کہا مجھے مرغوں کی دیکھ بھال کے لئے ایک شخص کی ضرورت ہے تم میرے مرغوں کی دیکھ بھال کیا کرو اس کے بدلے میں تمہیں تین وقت کا کھانا دیا کروں گا وہ شخص بہت خوش ہوا۔  <EOS> اور جب وہ مرغوں کو دانہ اور پانی ڈالنے کے لئے ان کے پاس آیا تو اس نے دیکھا وہ مرغا بھی وہاں موجود تھا مرغا اس شخص پر بہت ہنسا اور اس نے اس شخص سے کہا۔  <EOS> پہلے میں تمہاری قسمت میں تھا اور تم نے صبر نہیں کیا اور اپنی ذہانت کا استعمال نہیں کیا تم مجھے اپنی قسمت سمجھ کر اپنی بھوک مٹانا چاہتے تھے لیکن دوسرے شخص نے صبر کیا اور اپنی ذہانت سے مجھے فروخت کر کے بہت سے پیسے کمائے اور اپنی قسمت بہتر بنا لی۔  <EOS>   <EOP>  تم آج بھی صرف اپنی سوچ کی وجہ سے صرف دو وقت کی روٹی کی خاطر اسی مقام پر ہو۔  <EOS> اور تم دوسروں کے محتاج ہو اگر تم بھی صبر اور ذہانت کا استعمال کرتے تو مجھ سے بہت فائدہ حاصل کرتے۔  <EOS> آج تم بھی اپنی قسمت بہتر بنا سکتے تھے وہ شخص اپنی سوچ پر بہت پچھتایا۔  <EOS> دوسرا شخص شہر بھر قیمتی اور نایاب مرغے خریدتا اور سوداگر کو مہنگے داموں فروخت کرتا اور بہت مالدار ہو گیا۔  <EOS>   <EOP>  <EOT>
دانیال حسن چغتائی دور دراز کی پہاڑیوں میں ایک چھوٹا سا گاؤں تھا۔  <EOS> چھوٹے چھوٹے گھر تھے۔  <EOS> سبز لہلہاتے کھیت تھے۔  <EOS> علی نام کا ایک لڑکا وہاں رہتا تھا۔  <EOS> علی بہت بہادر تھا۔  <EOS> علی معمول کے مطابق اپنے دوستوں کے ساتھ کھیل رہا تھا۔  <EOS> سب دوست چھپن چھپائی کھیل رہے تھے۔  <EOS> کچھ بچے کھیت میں اور کچھ جنگل میں چھپ گئے۔  <EOS> علی بھی ان بچوں کے ساتھ چھپ گیا۔  <EOS>  جنگل میں اسے زمین پر پڑی ایک سنہری چیز دکھائی دی جو سورج کی روشنی کی وجہ سے خوب چمک رہی تھی۔  <EOS> جب علی نے قریب جا کر اسے غور سے دیکھا تو معلوم ہوا کہ وہ سنہری سکہ تھا۔  <EOS> علی کی آنکھیں حیرت سے پھیل گئیں۔  <EOS>  جیسے ہی علی نے اس سکے کو زمین سے اٹھایا، اسے ایک عجیب سی سنسنی محسوس ہوئی۔  <EOS> ایک جادوئی آواز نے اس کے کان میں سرگوشی کی، ”اب سے ہر چیز جو تم چھوؤ گے، سونا بن جائے گی“۔  <EOS>  (جاری ہے)  <EOP>  علی پُرجوش ہونے کے ساتھ ساتھ خوفزدہ تھا۔  <EOS> وہ نہیں جانتا تھا کہ اس جادوئی سکے کے ساتھ کیا کرنا ہے۔  <EOS>   <EOP>  جیسے ہی علی نے سونے کا سکہ تھاما، اسے اپنی آنکھوں پر یقین نہیں آیا۔  <EOS> اس نے خود سے پوچھا ”کیا ایسا ہو گا؟ کیا میں ہر چیز کو سونے میں بدل سکتا ہوں؟“ اس نے جنگل کے چاروں طرف نظر دوڑائی، سوچا کہ پہلے کس چیز کو چھوئے۔  <EOS>   <EOP>  علی نے سکے کی طاقت کو جانچنے کا فیصلہ کیا۔  <EOS>   <EOP>  سب سے پہلے اس نے ایک پتے کو چھوا تو وہ سونے میں بدل گیا۔  <EOS> اس نے ایک چٹان کو چھوا وہ بھی سونے میں بدل گئی۔  <EOS> علی کا جوش بڑھ گیا اور اس نے ان تمام حیرت انگیز چیزوں کا تصور کرنا شروع کر دیا جن کو وہ سونے میں بدل سکتا تھا۔  <EOS> ہر تجربے کے ساتھ علی کو اپنی نئی طاقت کے نتائج کا احساس ہونے لگا۔  <EOS> اس نے خوبصورت پھول کو چھوا تو وہ اپنی خوشبو اور نازک خوبصورتی کو کھو کر سونے میں بدل گیا۔  <EOS>   <EOP>  اس نے گھونسلے کو چھوا تو وہ سونا بن گیا، جس سے پرندے بے گھر ہو گئے۔  <EOS>   <EOP>  علی کو ندامت اور اداسی کا احساس ہونے لگا۔  <EOS> وہ سمجھ گیا کہ اس کی طاقت صرف تحفہ نہیں بلکہ ذمہ داری بھی ہے۔  <EOS> اس نے اپنے گاؤں کے بارے میں سوچا کہ کس طرح اس کی طاقت گاؤں والوں کی مدد کر سکتی ہے، لیکن اسے سمجھداری سے استعمال نہ کیا جائے تو اس سے نقصان بھی ہو سکتا ہے۔  <EOS> وہ بروقت سمجھ گیا تھا اور یوں اس نے سکہ گاؤں والوں کی فلاح و بہبود کیلئے استعمال کرنا شروع کر دیا تھا۔  <EOS>   <EOP>  <EOT>
سمیرا نیاز صدیقی ”ارے بھئی، اب لے بھی آؤ چائے۔  <EOS> انتظار کرتے کرتے میرے بال مزید سفید ہو گئے ہیں۔  <EOS> “ ممتاز صاحب بے صبری سے شام کی چائے کا انتظار کر رہے تھے۔  <EOS> لمحے بھر کی دیر بھی انھیں صدیوں کے برابر لگتی تھی۔  <EOS>  ”یہ رہی آپ کی چائے۔  <EOS> “ ان کی اہلیہ نے چائے پیش کرتے ہوئے کہا۔  <EOS> ممتاز صاحب جتنے بے صبر تھے۔  <EOS>  ان کی اہلیہ اتنی ہی تحمل مزاج اور صبر والی تھی۔  <EOS> ممتاز صاحب نے حسبِ عادت گرم گرم چائے ہونٹوں سے لگائی اور بلند آواز سے چسکیاں لینے لگے۔  <EOS>  ”ابو! چائے تھوڑی سی ٹھنڈی کر کے بھی تو پی جا سکتی ہے۔  <EOS> “ ممتاز صاحب کی بیٹی نے ٹوکا، جس کے کانوں میں چائے کی چسکیاں زور و شور سے گونج رہی تھیں۔  <EOS>  ”بیٹا! میں یہ عادت پچیس سال سے برداشت کر رہی ہوں، یہ ختم نہیں ہو سکتی۔  <EOS>  (جاری ہے)  <EOP>  “ آمنہ بیگم اپنا تجربہ بیان کرنے لگیں۔  <EOS>   <EOP>  ”پتا نہیں تم لوگوں کو میری چائے سے کیا اُلجھن ہے۔  <EOS> باہر ہوٹل میں جا کر دیکھو کیسے کیسے پڑھے لکھے لوگ اس بھی زیادہ آواز سے چائے پیتے ہیں۔  <EOS> “ ممتاز صاحب نے چڑتے ہوئے کہا۔  <EOS>   <EOP>  ”تو ابو! ایک بار ہم نالائقوں کی طرح بھی پی کر دیکھ لیں۔  <EOS> “ ماہم ابو کو تنگ کرنے لگی۔  <EOS>   <EOP>  ”ارے بھئی، تم لوگ مجھے میرے طریقے سے چائے پینے دو۔  <EOS>   <EOP>  “  <EOP>  کمرا ایک مرتبہ پھر ممتاز صاحب کی چسکیوں سے گونجنے لگا۔  <EOS> ریٹائرمنٹ کے بعد ممتاز صاحب کا زیادہ تر وقت گھر سے باہر دوستوں میں گزرتا تھا۔  <EOS> دوست احباب کے ساتھ حالاتِ حاضرہ پر تبصرہ، سیاست پر بے سر و پا رائے زنی اور بگڑتے ہوئے نوجوان ان کی گفتگو کے اہم موضوعات تھے، جس کے باعث وقت گزرنے کا پتا ہی نہیں چلتا تھا، لیکن کچھ عرصے سے ان کے معمول میں تبدیلی آ گئی تھی، جسے سب نے محسوس کیا تھا۔  <EOS>   <EOP>  ”آج کل آپ جلد ہی گھر آ جاتے ہیں۔  <EOS> سب خیریت ہے ناں؟“ آمنہ بیگم کو ذرا تشویش ہوئی تو انھوں نے پوچھا۔  <EOS>   <EOP>  ”بس خیریت ہی ہے، بیگم۔  <EOS> اب تو سب اپنے موبائل میں لگے رہتے ہیں۔  <EOS> ایک سبحان تھا تو اب اس نے بھی اسمارٹ فون لے لیا ہے۔  <EOS> کوئی خاص خبر یا ویڈیو نظر آتی ہے تو مجھے بھی دکھا دیتا ہے۔  <EOS> کوئی گاہک آ گیا تو ٹھیک ورنہ بس سبحان ہے اور اس کا موبائل۔  <EOS>   <EOP>  “ ممتاز صاحب نے اپنے دل کا بوجھ ہلکا کر دیا۔  <EOS>   <EOP>  ”یہ بھی کوئی بات ہوئی بھلا۔  <EOS> جب آپ کے سارے دوستوں نے اسمارٹ فون لے لیا ہے تو آپ بھی لے لیجیے۔  <EOS> “ بیگم نے مشورہ دیا۔  <EOS>   <EOP>  ”ارے بیگم! مجھے کیا کرنا ہے اس موبائل کا۔  <EOS> مجھے کون سا چلانا آتا ہے۔  <EOS> یہ تو آج کل کے لوگوں کا شوق ہے۔  <EOS> میری تو یہ سمجھ میں نہیں آتا کہ یہ لوگ گھنٹوں ہاتھ میں موبائل لیے بیٹھے رہتے ہیں، نہ ان کی کمر میں درد ہوتا ہے، نہ ان کے ہاتھ دُکھتے ہیں۔  <EOS>   <EOP>  “  <EOP>  ”آپ وہی کیجئے گا ابو، جو آپ کے دوست کرتے ہیں۔  <EOS> انوکھی ویڈیوز دیکھیے گا۔  <EOS> ساری دنیا کی تازہ ترین خبریں ٹی وی سے آپ کے موبائل پر موجود ہوں گی۔  <EOS> جہاں تک چلانے کی بات ہے تو وہ ہم سب مل کر آپ کو سکھا دیں گے۔  <EOS> اسمارٹ فون استعمال کرنا بہت آسان ہے ابو! جب آپ کے پاس فون آئے گا تو آپ کو بھی وقت گزرنے کا پتا نہیں چلے گا۔  <EOS> “  <EOP>  ماہم کے دلائل اور بیگم کے اصرار نے آخر ممتاز صاحب کو قائل کر ہی لیا۔  <EOS>   <EOP>  ممتاز صاحب جلد ہی اسمارٹ فون چلانا سیکھ گئے۔  <EOS> اب تو ان کا مزاج ہی بدل گیا تھا۔  <EOS> انھوں نے ڈھونڈ ڈھونڈ کر انتہائی پرانے زمانے کی فلمیں فولڈر میں جمع کر لی تھیں۔  <EOS> وہ بڑے شوق سے انھیں دیکھتے اور بچوں کو بتاتے کہ یہ بہترین فلمیں ان کے دور کی ہیں۔  <EOS> نئے زمانے کے فون نے ممتاز صاحب کو بچھڑے ہوئے زمانے سے ملا دیا تھا۔  <EOS> ان کی یادیں، بچپن کی خوشیاں سب کچھ جیسے واپس لوٹ آیا تھا۔  <EOS>   <EOP>  وہ خوشی خوشی بچوں کو اپنے گزرے وقت کی باتیں سناتے اور اسمارٹ فون پر انھیں اپنے دور کی چیزیں دکھاتے اور ان سے جڑی یادیں ساتھ ساتھ جوڑتے جاتے۔  <EOS> ایک طرف تو یہ حالات تھے، دوسری جانب ممتاز صاحب گھنٹوں موبائل استعمال کرتے رہتے۔  <EOS> بیگم کسی کام کے لئے کہتی تو بیڈ پر لیٹے لیٹے ہی جواب عنایت کر دیتے۔  <EOS> کانوں میں ہینڈ فری لگائے، پرانے گیت سنتے ہوئے تو وقت گزرنے کا پتا ہی نہیں چلتا تھا۔  <EOS>   <EOP>  جہاں ذرا سا انٹرنیٹ بند ہوا، وہاں ممتاز صاحب پریشان ہوئے۔  <EOS> اسمارٹ فون نے ان کی زندگی یکسر تبدیل کر دی تھی۔  <EOS>   <EOP>  ”فون کیا آ گیا ہے، آپ کو تو نہ اپنا ہوش ہے نہ کسی کام کا۔  <EOS> آپ تو بس فون کے ہی ہو کر رہ گئے ہیں۔  <EOS> “ آمنہ بیگم نے گلہ کیا۔  <EOS>   <EOP>  ”کیا ہوا بیگم! سب خیریت ہے نہ؟“ ممتاز صاحب نے کانوں سے ہینڈ فری نکال کر پوچھا۔  <EOS>   <EOP>  ”ہم دونوں نے چائے پی لی ہے اور آپ کی ٹھنڈی ہو چکی ہے۔  <EOS>   <EOP>  “ بیگم نے ہنسی روکتے ہوئے بتایا۔  <EOS>   <EOP>  ”اوہو! بس بیگم! کیا کریں، اب ہمیں خیال ہی نہیں رہا۔  <EOS> “ یہ کہہ کر ممتاز صاحب نے چائے کا کپ ہونٹوں سے لگایا اور آنکھیں اور کان موبائل سے۔  <EOS> عجب بات تھی کہ اب ان کی بلند آواز والی چسکیاں بند ہو گئیں تھیں۔  <EOS>   <EOP>  ”ویسے امی! جو عادت آپ پچیس سال میں نہ چھڑا سکیں، وہ اس موبائل نے چند دنوں میں بدل دی۔  <EOS>   <EOP>  “ ماہم نے ہنستے ہوئے کہا۔  <EOS>   <EOP>  ”یہ بات تو ماننی پڑے گی۔  <EOS> “ آمنہ بیگم نے بھی بیٹی کی تائید کی۔  <EOS>   <EOP>  بیگم اور بیٹی کو مسکراتا دیکھ کر ممتاز صاحب بھی متوجہ ہوئے۔  <EOS> جو انھیں دیکھ کر مسکراتے ہوئے چائے کے خالی برتن لے کر باہر جا رہی تھیں۔  <EOS> ممتاز صاحب کچھ نہ سمجھتے ہوئے مسکرائے اور ایک مرتبہ پھر نئے فون میں موجود پرانی یادوں سے لطف اندوز ہونے لگے۔  <EOS>   <EOP>  <EOT>
حسن رضا سردار وصفی ہمارے ہمسائے چچا ابو عدنان اپنے گھر کے باغیچے میں کھڑے پودوں کی کانٹ چھانٹ کر رہے تھے۔  <EOS> اچانک مجھے خوبصورت سبز رنگ کے طوطے کی آواز سنائی دی۔  <EOS> میں نے جلدی سے اپنے بستے میں سے غلیل نکالی اور طوطے کا نشانہ لے کر غُلہ چلا دیا۔  <EOS> طوطا اُڑ گیا۔  <EOS> وہ چچا عدنان کے ناغیچے کی دیوار پر جا بیٹھا۔  <EOS> میں نے ایک اور پتھر غلیل میں رکھا اور طوطے کا نشانہ لے کر پھینک دیا۔  <EOS>  طوطا دور اُڑ دیا۔  <EOS> اسی وقت میں نے چچا عدنان کی چیخ سنی۔  <EOS> وہ کراہ رہے تھے:”آہ․․․․․آہ․․․․“ میں سر پر پاؤں رکھ کر بھاگ کھڑا ہوا۔  <EOS> جب میں گھر پہنچا تو جلدی سے اپنے کمرے میں گھس گیا اور دروازہ بند کر لیا۔  <EOS> یقینا، پتھر چچا ابو عدنان کو جا لگا ہے اور یقینا انھوں نے مجھے دیکھ بھی لیا ہو گا۔  <EOS>  (جاری ہے)  <EOP>  اب وہ پولیس میں شکایت کریں گے اور پولیس مجھے پکڑ کر تھانے لے جائے گی۔  <EOS>   <EOP>  میرے گھر والے اس واقعے سے بے خبر تھے۔  <EOS> میں نے خود کو کمرے میں بند کر لیا اور ڈرتے ڈرتے سو گیا۔  <EOS> مجھے بڑے ڈراؤنے اور پریشان کن خواب نظر آتے رہے۔  <EOS> میں نے خواب میں دیکھا کہ پولیس ہمارے گھر آ گئی ہے اور اس نے مجھے گرفتار کر لیا ہے۔  <EOS> میں سہم کر نیند سے بیدار ہو گیا۔  <EOS>   <EOP>  اگلی صبح میں اسکول گیا تو گزشتہ دن کے واقعے کی وجہ سے خوف زدہ تھا۔  <EOS> میں نے اپنے دوست ہادی کو تمام قصہ کہہ سنایا۔  <EOS>   <EOP>  اس نے مجھے مشورہ دیا کہ میں تمام بات اپنے ماسٹر صاحب کو بتا دوں۔  <EOS>   <EOP>  جب میں نے سارا واقعہ ماسٹر صاحب کو بتایا تو وہ میری طرف دیکھ کر مسکرائے اور بولے:”فکر نہ کرو بیٹے! میں انشاء اللہ تمہارا مسئلہ حل کر دوں گا۔  <EOS> “  <EOP>  چھٹی کے بعد ماسٹر صاحب مجھے ساتھ لے کر چچا ابو عدنان کے گھر گئے۔  <EOS> میں بڑا ڈر رہا تھا۔  <EOS> ان کے گھر پہنچ کر ماسٹر صاحب نے دروازے پر دستک دی۔  <EOS>   <EOP>  چچا ابو عدنان باہر نکل آئے۔  <EOS> وہ زخمی نہیں تھے۔  <EOS> انھوں نے مسکراتے ہوئے کہا:”تشریف لائیے! خوش آمدید۔  <EOS> “  <EOP>  میرے ساتھ جو کچھ پیش آیا تھا، ماسٹر صاحب نے تفصیل سے بیان کیا۔  <EOS>   <EOP>  چچا ابو عدنان قہقہہ لگا کر ہنسے پھر بولے:”بس یہی بات تھی؟ تمہارے خیال میں پتھر میرے سر میں لگا تھا؟“  <EOP>  میں نے جلدی سے کہا:”میں نے تو آپ کی چیخ سنی تھی۔  <EOS>   <EOP>  “  <EOP>  وہ بولے:”میں قینچی سے پودوں کی کانٹ چھانٹ کر رہا تھا۔  <EOS> میری اُنگلی قینچی سے زخمی ہو گئی تھی۔  <EOS> اس معاملے میں تم بے قصور ہو۔  <EOS> “پھر انھوں نے اپنی زخمی اُنگلی دکھائی۔  <EOS>   <EOP>  چچا ابو عدنان اپنی جگہ پر سیدھے ہو کر بیٹھ گئے، پھر کہنے لگے:”عبداللہ! تم ایک مہذب لڑکے ہو۔  <EOS> تم اپنی غلطی کی معافی مانگنے آئے ہو، جو تمہارے خیال میں تم سے سرزد ہوئی تھی۔  <EOS>   <EOP>  اس کے باوجود تم قصوروار ہو۔  <EOS> “  <EOP>  میں نے فوراً کہا:”لیکن پتھر تو آپ کو لگا ہی نہیں تھا چچا! تو پھر میں قصوروار کیسے ہوں؟“  <EOP>  چچا ابو عدنان نے نرمی سے کہا:”میرے پیارے بیٹے! خوبصورت پرندے باغوں کا حسن ہیں۔  <EOS> وہ اپنی سریلی آوازوں سے ہمارے کانوں میں رس گھولتے ہیں اور اپنے دلکش رنگوں سے ہمارے مزاج کو خوشگوار کر دیتے ہیں۔  <EOS> تم اپنی غلیل سے انھیں کیوں مارنا چاہتے ہو؟“  <EOP>  پھر ماسٹر صاحب نے کہا:”عباد! ذرا تصور تو کرو کہ اگر تمہاری غلیل کا پتھر ابو عدنان یا کسی اور کو جا لگتا تو کتنا نقصان ہو سکتا تھا؟“  <EOP>  میں خاموش ہو گیا اور اپنی غلطی تسلیم کر لی تھی۔  <EOS> میں نے وعدہ کیا کہ آئندہ میں اس طرح کا کام ہر گز نہیں کروں گا۔  <EOS>   <EOP>  <EOT>
جمال رومی یہ کہانی ہے ایک ہرن کے بچے کی، جس کا نام ”میڈو“ تھا۔  <EOS> میڈو ماں باپ کا کہنا نہیں مانتا تھا اور ہمیشہ ضد کرتا تھا، اس لئے سب اسے ”ضدی میڈو“ کہتے تھے۔  <EOS>  اس کے ماں باپ اسے اکثر سمجھاتے:”میڈو! بے جا ضد کرنے کی عادت کہیں تمہیں کسی مصیبت میں نہ ڈال دے، اس عادت کو چھوڑ دو۔  <EOS> “ میڈو پر والدین کی نصیحت کا کوئی اثر نہ ہوتا۔  <EOS>  وہ سُنی اَن سُنی کرتا ہوا گھاس کے میدانوں کی طرف بھاگ جاتا۔  <EOS>  موسمِ سرما کی ایک خوشگوار شام تھی۔  <EOS> میڈو نے ماں کے مسلسل روکنے کے باوجود جنگل کے اس خطرناک حصے کی طرف چلا گیا، جہاں عام طور پر جنگلی درندے گھومتے رہتے تھے۔  <EOS> اس طرف چھوٹے پودے کثرت سے تھے، جن کے نرم پتے میڈو کو بہت پسند تھے۔  <EOS> ابھی وہ ان پتوں سے لطف اندوز ہو رہا تھا کہ اچانک بارش شروع ہو گئی۔  <EOS>  (جاری ہے)  <EOP>  بادلوں کے گرجنے اور بجلی کے کڑکنے کی آوازوں سے میڈو خوف زدہ ہو گیا اور ایک درخت کے تنے سے چپک گیا۔  <EOS> بادل خوب برس رہے تھے۔  <EOS> کچھ ہی دیر بعد اندھیرا بھی چھا گیا۔  <EOS> بارش میں بھیگ جانے کی وجہ سے میڈو کو سردی لگ رہی تھی۔  <EOS> اسے اپنا گھر اور ماں باپ یاد آ رہے تھے۔  <EOS>   <EOP>  اس نے سوچا، اگر کوئی درندہ اِدھر آ نکلا تو کیا ہو گا! میں آسانی سے اس کا نوالہ بن جاؤں گا۔  <EOS>   <EOP>  آخر میں نے ماں کی بات کیوں نہیں مانی! اب وہ پچھتا رہا تھا۔  <EOS>   <EOP>  کئی گھنٹوں کے بعد جب بارش رک گئی تو میڈو گھر کی جانب چل پڑا، لیکن گھپ اندھیرا ہونے کی وجہ سے اس کی سمجھ میں کچھ نہ آیا۔  <EOS> راستہ بھٹک گیا تھا۔  <EOS> کچھ دیر تک جنگل میں بھٹکتے رہنے کے بعد اس نے تلاش ترک کر دی اور رات گزارنے کے لئے گھنی جھاڑیوں کے درمیان دُبک کر بیٹھ گیا۔  <EOS> جنگلی جانوروں کی خوف ناک آوازوں سے جنگل گونج رہا تھا اور میڈو پر دہشت طاری تھی۔  <EOS>   <EOP>  رات کسی نہ کسی طرح گزر رہی گئی۔  <EOS> صبح ہوئی تو میڈو کی جان میں جان آئی اور اس نے اپنے گھر کا راستہ ڈھونڈنا شروع کر دیا۔  <EOS> وہ کافی دیر تک جنگل میں اِدھر اُدھر بھٹکتا پھرا، لیکن ناکام رہا۔  <EOS> گھنے جنگل سے گزر کر وہ جھیل کے قریب پہنچا تو ایک شیر کسی طرف سے چھلانگ لگا کر اس کے سامنے آ کھڑا ہوا۔  <EOS> شیر بھوکا لگ رہا تھا اور میڈو سے مشکل سے بیس فیٹ کی دوری پر تھا۔  <EOS>   <EOP>  وہ میڈو کو خونخوار نگاہوں سے گھور رہا تھا، جیسے کہہ رہا ہو، مجھ سے بچ کر کہاں جاؤ گے! میں بھوکا ہوں اور تمہارا نرم گوشت یقینا میری بھوک مٹا دے گا۔  <EOS>   <EOP>  میڈو نے پہلی بار ایک شیر کو اتنے قریب سے دیکھا تھا۔  <EOS> خوف کے مارے اس کا بُرا حال تھا۔  <EOS> شیر جست لگا کر میڈو کو پکڑنے ہی والا تھا کہ ایک ہاتھی چنگھاڑتا ہوا میڈو اور بھوکے شیر کے درمیان آ گیا۔  <EOS>   <EOP>  ”میرے راستے سے ہٹ جاؤ!“ شیر ہاتھی کی طرف دیکھ کر دہاڑا۔  <EOS>   <EOP>  ”تم اسے نہیں کھا سکتے۔  <EOS> “ ہاتھی بولا:”یہ ایک بچہ ہے۔  <EOS> “  <EOP>  ”میں بھوکا ہوں۔  <EOS> “ شیر میڈو کی طرف بڑھتا ہوا بولا:”اور یہ میرا کھانا ہے۔  <EOS> “  <EOP>  ”نہیں! تم اسے نہیں کھا سکتے۔  <EOS> “ ہاتھی نے میڈو کا بچاؤ کرتے ہوئے غصیلی آواز میں اپنی بات دہرائی:”یہ ابھی بہت چھوٹا ہے۔  <EOS>   <EOP>  “  <EOP>  شیر غصے سے دہاڑتا رہا، ہاتھی بھی چنگھاڑتا رہا۔  <EOS> ہاتھی کے تیور دیکھ کر آخر شیر میڈو کو گھورتا ہوا وہاں سے چلا گیا۔  <EOS>   <EOP>  ”تم یہاں کیا کر رہے تھے ننھے دوست!“ ہاتھی نے اپنی سونڈ سے میڈو کے سر کو سہلاتے ہوئے پوچھا:”کیا تم نہیں جانتے کہ یہاں کتنا خطرہ ہے؟“  <EOP>  ”جانتا ہوں!“ میڈو دھیرے سے بولا۔  <EOS>   <EOP>  ”میڈو نے ہاتھی کو پوری روداد سنائی کہ کس طرح اس نے امی کی بات نہیں مانی، ضد کی اور یہاں آ پھنسا۔  <EOS>   <EOP>  ”چلو، میں تمہارے گھر کا راستہ ڈھونڈنے میں تمہاری مدد کروں!“ ہاتھی بولا:”اس دوران ہم بہت سی باتیں بھی کریں گے۔  <EOS> “  <EOP>  میڈو نے ہاتھی کا شکریہ ادا کیا اور وہ دونوں مل کر راستہ تلاش کرنے لگے۔  <EOS>   <EOP>  ”سنو ننھے دوست!“ ہاتھی نے میڈو کو سمجھاتے ہوئے کہا:”بے جا ضد بُری چیز ہے! اگر تمہیں کوئی نقصان پہنچ جاتا تو جانتے ہو، تمہارے ماں باپ کو کتنی تکلیف ہوتی!“  <EOP>  میڈو چپ چاپ ہاتھی کی باتیں سن رہا تھا، وہ افسردہ تھا۔  <EOS>   <EOP>  اس نے ہاتھی سے وعدہ کیا کہ وہ آئندہ کبھی بے کار کی ضد نہیں کرے گا اور ماں باپ کا کہنا بھی مانے گا۔  <EOS>   <EOP>  چند گھنٹوں کی جدوجہد کے بعد آخر میڈو نے ہاتھی کی مدد سے اپنے گھر کا راستہ ڈھونڈ لیا۔  <EOS> میڈو کے والدین میڈو کو پا کر بہت خوش ہوئے، اور اسے حفاظت سے گھر پہنچانے پر مہربان ہاتھی کا تہہ دل سے شکریہ ادا کیا۔  <EOS>   <EOP>  <EOT>
بشریٰ ذیشان وہ ایک بہت خوبصورت ہری بھری چراگاہ تھی، جہاں خوبصورت اور صاف ندیاں بہتی تھیں۔  <EOS> وہاں انار کے بہت سارے درخت تھے۔  <EOS> خوبصورت پرندوں کی آوازیں ہر طرف گونج رہی تھیں۔  <EOS> کسی ندی کے پاس ایک بکری چرتے چرتے آ نکلی۔  <EOS> اِدھر اُدھر دیکھا تو پاس ہی اسے ایک گائے نظر آئی۔  <EOS> بکری نے ادب سے گائے کی خیریت پوچھی:”کیوں بڑی بی! مزاج کیسے ہیں؟“ ”خیر! اچھے ہی ہیں، کٹ رہی بُری بھلی۔  <EOS>  “ گائے بُرا سا منہ بناتے ہوئے بولی:”میری زندگی تو بڑی مصیبت میں ہے۔  <EOS> میری تو قسمت ہی خراب ہے۔  <EOS> بس اللہ کی شان ہے کہ اس نے انسان کو طاقت دی ہے۔  <EOS> ہمارا انسان پر بس نہیں چلتا۔  <EOS> ان انسانوں سے کوئی بھلائی نہ کرے، اگر دودھ کم دوں تو بُرا بھلا کہتا ہے، کمزور ہو جاؤں تو بیچ کھاتا ہے۔  <EOS>  (جاری ہے)  <EOP>  ہم جانوروں کو وہ غلام بنا کر رکھتا ہے۔  <EOS> جبکہ ہمارے دودھ سے اس کے بچے پلتے ہیں اور صحت مند رہتے ہیں۔  <EOS>   <EOP>  اے اللہ! یہ کیسا انصاف ہے؟“  <EOP>  بکری یہ سارا ماجرا سن کر بولی:”اے پیاری گائے! ایسا گلہ کرنا اچھا نہیں، سچی بات تو یہ ہے کہ یہ چراگاہ، یہ ٹھنڈی ٹھنڈی ہوا، یہ ہری گھاس اور یہ سایہ دار درخت، یہ مزے سب انسانوں کے دم سے ہیں۔  <EOS> ہماری بقا بھی اسی کی وجہ سے ہے۔  <EOS> ایسی آزادی سے تو قید ہی بھلی جس میں ہر وقت جان کا ڈر لگا رہے۔  <EOS> انسان کا تو ہم پر بڑا احسان ہے۔  <EOS>   <EOP>  ہماری جان کی حفاظت بھی کرتا ہے اور ہمارے لئے کھانے پینے کا بندوبست بھی کرتا ہے۔  <EOS> انسان کا گلہ کرنا تو احسان فراموشی ہے۔  <EOS> “  <EOP>  گائے، بکری کی بات سن کر دل ہی دل میں شرمائی تھوڑی دیر کچھ سوچا، پھر بولی:”یوں تو ذات میں تم چھوٹی ہو، پر تمہاری بات دل کو لگتی ہے۔  <EOS> “ پھر گائے اور بکری خوشی خوشی اپنی اپنی راہ پر چلی گئیں۔  <EOS>   <EOP>  پیارے بچو! علامہ اقبال چاہتے تھے کہ بچے اچھی سوچ رکھنے والے اور شکر گزار بنیں۔  <EOS>   <EOP>  <EOT>
دانش تسلیم دن بھر کی سخت محنت اور کڑی دھوپ کے بعد عدنان کو کچھ وقت دوپہر کے کھانے کے لئے ملا تھا۔  <EOS> سخت بھوک اور پیاس کے باعث اس کی زبان خشک ہو رہی تھی۔  <EOS> وہ ایک بڑی کمپنی میں سیکیورٹی گارڈ تھا۔  <EOS> سارا سارا دن گرمی برداشت کرنا اور ذہن کو جاگتا ہوا رکھنا کتنا مشکل کام ہے۔  <EOS> ہر وقت چاروں طرف نظر ہونی چاہیے، ورنہ کسی بھی لمحے کچھ بھی ہو سکتا ہے۔  <EOS>  اس کام میں ذرا سی بھی کوتاہی زندگی بھر کا پچھتاوا بن سکتی ہے۔  <EOS>  آج عدنان کی ملازمت کا تیسرا دن تھا اور اسے یہ ملازمت ملی بھی بہت دعاؤں اور محنت سے تھی۔  <EOS> مہنگائی نے تو سب کی کمر توڑ رکھی تھی۔  <EOS> اب تو اس کی جیب میں راشن کے پیسے بھی نہیں تھے۔  <EOS>  عدنان کو دفتر کے ایک افسر نے اشارہ کر کے کہا کہ تم آئی۔  <EOS>  (جاری ہے)  <EOP>  ٹی روم میں جا کر سکون سے کھانا کھا لو۔  <EOS>   <EOP>  عدنان اپنا کھانا گرم کر کے آئی۔  <EOS> ٹی روم میں چلا گیا۔  <EOS> وہاں ایک بڑی ٹی وی اسکرین لگی ہوئی تھی۔  <EOS> جس پر دفتر میں لگے سارے کیمروں کے مناظر نظر آ رہے تھے۔  <EOS> یہ ان مناظر کو دیکھ رہا تھا اور ساتھ ہی گھر سے لائے ہوئے چنے کی دال سے لطف اندوز ہو رہا تھا۔  <EOS>   <EOP>  ایک دم سے نوالہ اس کے منہ میں جاتے جاتے رک گیا اور اس کا اُٹھا ہوا ہاتھ ہوا میں ساکت ہو گیا۔  <EOS> اس نے اسکرین پر دیکھا۔  <EOS>   <EOP>  اس کی جگہ جو گارڈ ڈیوٹی پر تھا، اسے دو آدمیوں نے جکڑ رکھا تھا۔  <EOS> اس کی گن چھین لی گئی تھی۔  <EOS> عدنان نے فوراً الارم کا بٹن دبا دیا اور اپنی گن سنبھال کر کمرے سے باہر نکلا۔  <EOS> دو ڈاکو اندر کارکنوں سے نقدی اور موبائل فون جمع کر رہے تھے۔  <EOS> اس نے ایک ڈاکو کی ٹانگ پر گولی ماری۔  <EOS> وہ اپنا گھٹنا پکڑ کر نیچے بیٹھتا چلا گیا۔  <EOS> دوسرا ڈاکو عدنان کی طرف مڑا ہی تھا کہ ایک کارکن نے اس کی ٹانگ میں اپنی ٹانگ اڑا دی۔  <EOS>   <EOP>  ڈاکو منہ کے بل گرا۔  <EOS> یہ دیکھ کر سب کارکنوں نے مل کر دونوں ڈاکوؤں پر قابو پا لیا۔  <EOS> عدنان فوراً باہر نکلا۔  <EOS> گولی کی آواز سن کر باہر موجود دونوں ڈاکو گارڈ کی گن لے کر فرار ہو رہے تھے۔  <EOS> ایک ڈاکو پہلے ہی گاڑی میں بیٹھا ہوا تھا۔  <EOS> عدنان نے ایک فائر گاڑی کے ٹائر پر کیا۔  <EOS> گاڑی ناکارہ ہو چکی تھی۔  <EOS> عدنان نے تینوں کو سنبھلنے کا موقع ہی نہیں دیا۔  <EOS> گن سے نشانہ لے کر انھیں ہتھیار زمین پر ڈالنے پر مجبور کر دیا۔  <EOS>   <EOP>  اس طرح عدنان کی حاضر دماغی اور بہادری سے پانچوں ڈاکو گرفتار کر لیے گئے۔  <EOS> عدنان کو کمپنی کی طرف سے نقد انعام اور تعارفی سرٹیفکیٹ دے کر اسے اپنی مستقل ملازمت میں لے لیا۔  <EOS>   <EOP>  <EOT>
عبدالمغنی وقاص، صادق آباد محمد شافی کی عمر سات سال تھی، وہ والدین کا فرمانبردار تھا۔  <EOS> اس کے علاوہ اس کا شمار جماعت کے ہونہار طلبہ میں ہوتا تھا۔  <EOS> اسے پرندوں اور جانوروں سے دوستی کرنے کا بہت شوق تھا۔  <EOS> ایک مرتبہ وہ صبح کی سیر کرنے کے لئے باغ میں گیا تو اس کی نظر اچانک ایک تتلی پر پڑی جو اُسے دیکھ رہی تھی۔  <EOS>  (جاری ہے)  <EOP>  وہ اس تتلی کے قریب گیا اور کہا:”پیاری تتلی تم مجھے بہت اچھی لگی ہو کیا تم مجھ سے دوستی کرو گی؟“  <EOP>  تتلی نے کہا:”مجھے ڈر لگتا ہے کہیں تم مجھے نقصان نہ پہنچا دو۔  <EOS>   <EOP>  “  <EOP>  شافی نے کہا:”ہر گز نہیں، مجھے پرندوں اور جانوروں سے دوستی کرنا بہت پسند ہے۔  <EOS> اگر تم میری دوست بن جاؤ تو میں تمہارا بہت خیال رکھوں گا اور تمہیں کبھی نقصان نہیں پہنچاؤں گا۔  <EOS> یہ سن کر تتلی کو اس کی بات پر یقین آ گیا۔  <EOS>   <EOP>  وہ شیشے کا ایک بڑا سا مرتبان لے کر آیا۔  <EOS> اس نے تتلی کو مرتبان میں ڈالا اور خوشی خوشی گھر کی طرف دوڑا، لیکن راستے میں ٹھوکر لگنے سے وہ گرا اور مرتبان بھی گر کر ٹوٹ گیا۔  <EOS> تتلی قید سے آزاد ہوئی اور پھر کبھی اس طرف لوٹ کر نہیں آئی۔  <EOS>   <EOP>  <EOT>
زینب فاطمہ، کراچی ایک چھوٹے سے جنگل میں شیر بادشاہ حکومت کرتا تھا۔  <EOS> شیر نہایت جلدباز اور بے وقوف تھا۔  <EOS> وہ روزانہ جنگل کے کسی بھی جانور کو کھا کر اپنے پیٹ کی آگ بجھاتا تھا۔  <EOS> ایک دن جب شیر نیند سے بیدار ہوا تو اپنے سپاہیوں کو حکم دیا کہ کوئی صحت مند جانور لاؤ۔  <EOS> کچھ دیر بعد سپاہی ایک صحت مند خرگوش کو لے آئے۔  <EOS> وہ خرگوش بہت چالاک تھا۔  <EOS>  شیر جب خرگوش کو پکڑنے کے لئے آگے بڑھا تو خرگوش نہایت عاجزی سے بولا:”بادشاہ سلامت! میری آپ سے ایک درخواست ہے۔  <EOS> گستاخی معاف کیجیے گا، مگر یہ بات نہایت ضروری ہے۔  <EOS> “ شیر نے حیران ہو کر خرگوش سے کہا:”بتا کیا درخواست ہے تیری۔  <EOS> “خرگوش نے بادشاہ سے کہا:”بادشاہ سلامت! دراصل بات یہ ہے کہ آپ روزانہ کسی نہ کسی جانور کو کھا جاتے ہیں۔  <EOS>  (جاری ہے)  <EOP>  ملک کی آبادی ویسے ہی بہت کم ہے اور آپ اسی طرح جانوروں کو کھاتے رہے تو ایک دن آئے گا کہ ساری آبادی ختم ہو جائے گی، پھر آپ کس کے بادشاہ رہیں گے۔  <EOS> “  <EOP>  شیر یہ بات سن کر ہکا بکا رہ گیا اور بولا:”تو تم بتاؤ کہ میں اب کیا کروں۔  <EOS> “  <EOP>  خرگوش بولا:”اگر آپ بھی سبزی خور جانوروں کی طرح گھاس وغیرہ کھائیں تو بھی آپ زندہ رہیں گے جس طرح ہم زندہ رہتے ہیں۔  <EOS>   <EOP>  “  <EOP>  شیر نے خرگوش کو یہ تجویز دینے پر رہا کر دیا اور اعلان کرا دیا کہ اب سے کوئی جانور گوشت نہیں کھائے گا اور اگر کھایا تو اسے درد ناک سزا ملے گی۔  <EOS> کچھ دن گزر گئے شیر سمیت سب گوشت خور جانور سبزی گھاس کھانے لگے مگر سب کی صحت بگڑ گئی اور کچھ تو ہلاک ہو گئے۔  <EOS> شیر بھی بیمار رہنے لگا تھا۔  <EOS> اسے بھی کڑوی گھاس راس نہیں آئی۔  <EOS> تنگ آ کر شیر نے اسی خرگوش کو دربار میں طلب کیا، مگر نادان شیر کو پتا چلا کہ خرگوش اسے جھانسا دے کر بھاگ چکا ہے۔  <EOS> شیر نے اب اس قانون کو رد کر دیا، کیونکہ وہ اب جان چکا تھا کہ سوچے سمجھے بغیر فیصلہ لینے کا کیا انجام ہوتا ہے۔  <EOS>   <EOP>  <EOT>
عرفان خان ایک دفعہ کا ذکر ہے ایک چیونٹی جَو کے دانے جمع کرنے کے لئے ایک رستے سے گزر رہی تھی کہ اچانک اس کی نظر شہد کے ایک چھتے پر پڑی۔  <EOS> شہد کی خوشبو سے اس کے منہ میں پانی بھر آیا۔  <EOS>  چھتّا ایک پتھر کے اوپر لگا تھا۔  <EOS> چیونٹی نے ہر چند کوشش کی کہ وہ پتھر کی دیوار سے اوپر چڑھ کر چھتے تک رسائی حاصل کرے مگر ناکام رہی کیونکہ اس کے پاؤں پھسل پھسل جاتے تھے اور وہ گر گر پڑتی تھی۔  <EOS>  شہد کے لالچ نے اسے آواز لگانے پر مجبور کر دیا اور وہ فریاد کرنے لگی:” اے لوگو، مجھے شہد کی طلب ہے۔  <EOS>  اگر کوئی جواں مرد مجھے شہد کے چھتے تک پہنچا دے تو میں اسے معاوضہ کے طور پر ایک جَو پیش کروں گی۔  <EOS> “ ایک پر دار چیونٹی ہوا میں اڑ رہی تھی۔  <EOS> اس نے چیونٹی کی آواز سنی اور اسے تنبیہ کرنے لگی:”دیکھو، ایسا نہ ہو کہ چھتے کی طرف چل دو۔  <EOS>  (جاری ہے)  <EOP>  اس میں بڑا خطرہ ہے۔  <EOS> “  <EOP>  چیونٹی بولی:”فکر نہ کرو، مجھے پتا ہے کہ مجھے کیا کرنا ہے۔  <EOS> “  <EOP>  پر دار بولی:”وہاں شہد کی مکھیاں ہیں جن کے ڈنک ہیں۔  <EOS> “  <EOP>  چیونٹی بولی:”میں شہد کی مکھیوں سے نہیں ڈرتی، مجھے شہد چاہئے۔  <EOS> “  <EOP>  پر دار بولی:”شہد چپکاؤ ہے۔  <EOS> تمہارے ہاتھ پاؤں اس میں الجھ جائیں گے۔  <EOS> “  <EOP>  چیونٹی بولی:” اگر یونہی ہاتھ پاؤں چپک جایا کرتے تو کوئی شہد نہ کھا پاتا۔  <EOS>   <EOP>  “  <EOP>  پر دار بولی:”تم بہتر جانتی ہو۔  <EOS> لیکن آؤ، میری بات سنو اور شہد کا خیال چھوڑو۔  <EOS> میں پر دار ہوں، سالخوردہ ہوں، اور تجربہ رکھتی ہوں۔  <EOS> چھتے کی طرف جانا بہت مہنگا پڑے گا اور ممکن ہے تم کسی مصیبت میں گرفتار ہو جاؤ۔  <EOS>   <EOP>  چیونٹی بولی:”اگر ممکن ہو تو اپنی مزدوری لو اور مجھے وہاں تک پہنچا دو۔  <EOS> اگر تم ایسا کرنے سے قاصر ہو تو زیادہ جوش نہ کھاؤ، مجھے کسی سرپرست کی ضرورت نہیں اور جو نصیحت کرتا ہے مجھے ایک آنکھ نہیں بھاتا۔  <EOS>   <EOP>  “  <EOP>  پر دار بولی:”ممکن ہے کوئی ایسا نکل آئے جو تمھیں وہاں تک پہنچا دے لیکن اس میں کوئی بھلائی نظر نہیں آتی اور جس کام کا انجام اچھا نہ ہو، میں اس میں معاونت نہیں کرتی۔  <EOS> “  <EOP>  چیونٹی بولی:”خوامخواہ خود کو خستہ نہ کرو۔  <EOS> میں تو آج ہر قیمت پر چھتے تک پہنچوں گی۔  <EOS> “  <EOP>  پر دار نے اپنی راہ لی اور چیونٹی نے دوبارہ آواز لگائی:”کوئی ہے جواں مرد کہ مجھے شہد کے چھتے تک پہنچادے اور معاوضے میں ایک جَو مجھ سے وصول کر لے؟“  <EOP>  اچانک ایک مکھی کا وہاں سے گذر ہوا۔  <EOS>   <EOP>  اس نے کہا ”بے چاری چیونٹی! تمھیں شہد کی طلب ہے اور تمہیں اس کا حق ہے۔  <EOS> میں تمہاری آرزو برلاتی ہوں۔  <EOS> “  <EOP>  چیونٹی بولی:”اللہ برکت دے، خدا تمہاری عمر دراز کرے۔  <EOS> تمھیں کہتے ہیں خیر خواہ جانور۔  <EOS> “ مکھی نے چیونٹی کو زمین سے اٹھایا اور اسے چھتے کے قریب بٹھا کر خود اُڑ گئی۔  <EOS>   <EOP>  چیونٹی حد درجہ مسرور تھی۔  <EOS> کہنے لگی:”واہ واہ! کیسی سعادت ہے کیسا چھتا ہے، کیسی اچھی بو ہے، کیسا عمدہ شہد ہے کیا مزہ ہے اس میں۔  <EOS>   <EOP>  اس سے بڑھ کر اور کیا خوش قسمتی ہو سکتی ہے۔  <EOS> چیونٹیاں کس قدر بد قسمت ہیں کہ گندم اور جَو جمع کرتی رہتی ہیں اور کس وقت بھی ان کا رخ شہد کے چھتے کی جانب نہیں ہوتا۔  <EOS> “  <EOP>  چیونٹی نے اِدھر اُدھر سے کچھ شہد چاٹا اور آگے بڑھتی گئی حتیٰ کہ شہد کے حوض میں جا پہنچی اور اچانک اسے محسوس ہوا کہ اس کے ہاتھ پاؤں شہد سے چپک گئے ہیں اور اس کے لئے اپنی جگہ سے حرکت کرنا ممکن نہیں رہا۔  <EOS>   <EOP>  اس نے اپنی نجات کے لئے جس قدر کوشش کی، بے نتیجہ رہی۔  <EOS> تب اس نے فریاد کی:”عجب طرح پکڑی گئی ہوں۔  <EOS> اس سے بڑھ کر اور کیا بدبختی ہوگی، اے لوگو! مجھے نجات دلاؤ۔  <EOS> ہے کوئی جواں مرد مجھے اس چھتے سے باہر نکال لائے اور میں اسے دو جَو انعام میں پیش کروں؟“  <EOP>  پیشکش پہلے تھی اک جَو کی سو اب دو کی ہے، اس جہنم سے نکلنے کی یہی سوجھی ہے!  <EOP>  عین اس وقت پر دار چیونٹی اپنے سفر سے واپس آ رہی تھی۔  <EOS>   <EOP>  اسے اس حال میں دیکھ کر پر دار کو بڑا دکھ ہوا اور اس نے فوراً اس کو مصیبت سے نکالا۔  <EOS> پھر بولی:”میں تمہیں سرزنش نہیں کرنا چاہتی لیکن اتنی بات ضرور کہوں گی کہ زیادہ لالچ گرفتاری کا سبب بن جاتا ہے۔  <EOS> آج تو تمہارا نصیب بلندی پر تھا کہ میں اچانک یہاں پہنچ گئی لیکن آئندہ محتاط رہنا۔  <EOS> گرفتاری سے پہلے نصیحت کو غور سے سن لینا اور کسی مکھی سے مدد نہ مانگنا۔  <EOS> مکھی چیونٹی کی ہمدرد نہیں اور اس کے لئے چیونٹی کا خیر خواہ ہونا ممکن بھی کہاں ہے؟ “  <EOP>  <EOT>
محمد اقبال شمس نام تو ان کا تھا سیٹھ نزاکت، مگر وہ تھے ایک موٹے جسم کے مالک۔  <EOS> یہی وجہ تھی کہ وہ روز صبح سویرے ورزش کے لئے قریبی پارک میں چلے جاتے تھے، تاکہ اپنا وزن کم کر سکے۔  <EOS> ایک دن وہ حسبِ معمول ورزش کر رہے تھے کہ اچانک انھیں محسوس ہوا جیسے کوئی چیز ان کے جسم سے ٹکرائی ہو۔  <EOS> انھوں نے فوراً پیچھے مڑ کر دیکھا تو دو آدمی ان کے پیچھے کھڑے ہوئے تھے۔  <EOS>  ان میں سے ایک نے ان کی کمر میں پستول لگا رکھی تھی۔  <EOS>  ”خبردار ہلنا نہیں۔  <EOS> “ ان میں سے ایک بولا۔  <EOS>  ”بھائی! کیسی بات کر رہے ہو۔  <EOS> بغیر ہلے بھلا کوئی ورزش کیسے کر سکتا ہے؟“ انھوں نے جواب دیا۔  <EOS>  ”ہم جیسا کہتے ہیں، بس ایسے ہی کرتے جاؤ۔  <EOS> “ اس بار دوسرا شخص بولا۔  <EOS>  ”ارے تو سیدھا سیدھا بولو کہ آپ لوگ مجھے کوئی نئی ورزش سکھانا چاہ رہے ہیں، اچھا ٹھیک ہے، بولیں اب کیا کرنا ہے۔  <EOS>  (جاری ہے)  <EOP>  “ وہ معصومیت سے بولے۔  <EOS>   <EOP>  ”خاموش! تمہیں معلوم نہیں ہے۔  <EOS> تم اغوا ہو رہے ہو۔  <EOS> “ وہ پستول ان کی کمر پر چبھوتے ہوئے بولا۔  <EOS>   <EOP>  ”ہیں! اغوا! وہ بھی دن دہاڑے۔  <EOS> “ وہ حیرت سے بولے۔  <EOS>   <EOP>  ”دن دہاڑے نہیں، بلکہ صبح سویرے۔  <EOS> اغوا کرنا ہمارا کام ہے اور کام کے لئے صبح سویرے ہی نکلا جاتا ہے۔  <EOS> وہ سامنے سفید رنگ کی کار نظر آ رہی ہے۔  <EOS> چپ چاپ اس میں بیٹھ جاؤ۔  <EOS>   <EOP>  اگر کوئی چالاکی کی تو پھر مارے جاؤ گے۔  <EOS> “ پہلا شخص غصے سے بولا۔  <EOS>   <EOP>  ”دیکھو میرے پاس بھی کار ہے۔  <EOS> ایسا کریں، آپ لوگ چلیں، میں آپ لوگوں کے پیچھے آتا ہوں۔  <EOS> “  <EOP>  ”ہمیں بے وقوف سمجھ رکھا ہے۔  <EOS> زیادہ ہوشیاری دکھانے کی ضرورت نہیں، شرافت سے کار میں بیٹھو۔  <EOS> “ وہی شخص غصے سے بولا۔  <EOS>   <EOP>  نہ چاہتے ہوئے بھی انھیں کار میں بیٹھنا پڑا۔  <EOS> ان کے بیٹھتے ہی کار فراٹے بھرتی ہوئی نہ معلوم منزل کی طرف روانہ ہو گئی۔  <EOS>   <EOP>  فون کی گھنٹی مسلسل بج رہی تھی۔  <EOS> پاس ہی کرسی پر بیٹھا ہوا ایک شخص میز پر سر رکھ کر خراٹے لے رہا تھا۔  <EOS> جبکہ اس کا ایک اور ساتھی بھی میز کے دوسرے سرے پر سر رکھ کر سو رہا تھا۔  <EOS> فون کی گھنٹی پر وہ شخص ہڑبڑاتے ہوئے اُٹھا اور فون اُٹھاتے ہوئے بولا:”ہیلو! جی!!! کیا کہا، نلکے میں پانی نہیں آ رہا؟ تو آپ کسی پلمبر سے رابطہ کریں۔  <EOS> اب ہم نلکے میں گھس کر منہ سے پانی تو کھینچنے سے رہے۔  <EOS>   <EOP>  دیکھیں! ہم نے یہ اشتہار ضرور دیا تھا کہ اپنے مسئلے ہم سے حل کروائیں، مگر اس طرح کے مزدوری والے مسئلے ہم حل نہیں کرتے ہیں۔  <EOS> “  <EOP>  یہ کہہ کر اس نے بیزاری میں فون رکھ دیا۔  <EOS> اسی دوران اس کا دوسرا ساتھی بھی جماہی لیتا ہوا اُٹھ چکا تھا۔  <EOS> یہ دونوں دوست تھے۔  <EOS> ایک کا نام کلیم اور دوسرے کا نوید تھا۔  <EOS> نوکری نہ ملنے کی وجہ سے دونوں نے فیصلہ کیا کہ بیروزگاری سے بہتر ہے کہ کیوں نہ پرائیویٹ جاسوس بن جائیں۔  <EOS>   <EOP>  پھر انھوں نے ایک دفتر کھول لیا اور اخبار میں اشتہار دے دیا تھا کہ اپنے مسئلے ہم سے حل کروائیں، مگر ابھی تک ان کی خدمات لینے کوئی نہیں آیا تھا۔  <EOS>   <EOP>  وہ دونوں یونہی بیٹھے مکھیاں مار رہے تھے کہ اچانک دفتر کا دروازہ کھلا۔  <EOS> ایک پینتیس سالہ خاتون اندر داخل ہوئیں، جسے دیکھ کر دونوں کے چہروں پر خوشی کی ایک لہر دوڑ اُٹھی۔  <EOS>   <EOP>  سیٹھ نزاکت کی اہلیہ عالیہ بیگم نے اپنے ملازم غفور سے پوچھا:”ارے تمہارے صاحب ابھی تک ورزش سے واپس نہیں آئے؟“  <EOP>  ”نہیں بیگم صاحبہ! صاحب تو ابھی تک نہیں آئے۔  <EOS>   <EOP>  “  <EOP>  اسی دوران فون کی گھنٹی بجی۔  <EOS> غفور نے فون اُٹھایا۔  <EOS>   <EOP>  ”کون ہے؟“ اسی دوران عالیہ بیگم نے پوچھا۔  <EOS>   <EOP>  ”معلوم نہیں بیگم صاحبہ! آپ سے کوئی بات کرنا چاہ رہا ہے۔  <EOS> “  <EOP>  عالیہ بیگم نے فون اُٹھایا تو دوسری طرف سے آواز آئی:”آپ کے شوہر ہمارے قبضے میں ہیں۔  <EOS> ہم نے ان کو اغوا کر لیا ہے۔  <EOS> “  <EOP>  ”کیا!!“ وہ چیخی اور فون ان کے ہاتھ سے گرتے گرتے بچا۔  <EOS>   <EOP>  ”میری بات دھیان سے سنو، فوراً پچیس لاکھ کا بندوبست کرو اور اپنا شوہر لے جاؤ۔  <EOS> ہم تھوڑی دیر بعد پھر فون کریں گے اور خبردار پولیس کو اطلاع دی تو بہت بڑا نقصان اُٹھاؤ گی۔  <EOS> “دوسری طرف سے فون منقطع ہو گیا۔  <EOS> اغوا کا سن کر انھیں جیسے سکتہ طاری ہو گیا تھا۔  <EOS>   <EOP>  ”ارے! کیا کہہ رہی ہو عالیہ! نزاکت کو کسی نے اغوا کر لیا ہے، مگر وہ اس کو اُٹھا کر کیسے لے گئے ہوں گے؟ وہ تو بہت وزنی ہے۔  <EOS>   <EOP>  “عالیہ بیگم نے فون پر جب اپنی والدہ کو اپنے شوہر کے اغوا والی بات بتائی تو وہ بولیں۔  <EOS>   <EOP>  ”ارے امی جان! وہ ان کو گود میں اٹھا کر تھوڑی لے کر گئے ہوں گے، کار میں لے کر گئے ہوں گے۔  <EOS> “ عالیہ بیگم بولی۔  <EOS>   <EOP>  ”پولیس میں رپورٹ درج کروائی؟“  <EOP>  ”نہیں امی! انھوں نے پولیس کو بتانے سے منع کیا ہے۔  <EOS> “  <EOP>  ”پھر کیا کریں؟“ انھوں نے پریشانی میں پوچھا۔  <EOS>   <EOP>  عالیہ بیگم نے کچھ سوچتے ہوئے کہا:”یاد آیا، کچھ دن پہلے میری نظروں سے ایک اشتہار گزرا تھا۔  <EOS> یہ پرائیویٹ جاسوس ہیں۔  <EOS> کیوں نہ ان کی خدمات لی جائیں؟“  <EOP>  ”ہاں یہ ٹھیک رہے گا۔  <EOS> “ والدہ نے بھی اس بات کی تائید کی۔  <EOS>   <EOP>  پھر عالیہ بیگم ان کے دفتر جانے کے لئے روانہ ہو گئیں۔  <EOS>   <EOP>  اپنے دفتر میں کسی خاتون کو آتا دیکھ کر دونوں جاسوس سیدھے ہو کر بیٹھ گئے۔  <EOS>   <EOP>  ”تشریف رکھیے۔  <EOS> “ کلیم نے عالیہ بیگم کو کرسی پر بیٹھنے کا اشارہ کرتے ہوئے کہا۔  <EOS>   <EOP>  ”شکریہ“ وہ کرسی پر بیٹھتے ہوئے بولیں۔  <EOS> پھر انھوں نے اپنا تعارف کروایا:”میرا نام عالیہ ہے۔  <EOS> آج صبح سویرے میرے شوہر سیٹھ نزاکت کو کسی نے اغوا کر لیا ہے اور انھوں نے پولیس کو بتانے کی صورت میں سنگین نتائج کی دھمکی دی ہے، اس لئے میں آپ لوگوں کی خدمت حاصل کرنے آئی ہوں۔  <EOS>   <EOP>  آپ لوگ کسی طرح میرے شوہر کو ان بدمعاشوں کے چنگل سے چھڑا لیں۔  <EOS> “  <EOP>  ”بیگم صاحبہ! آپ پریشان نہ ہوں۔  <EOS> ان شاء اللہ بہت جلد آپ کے شوہر آپ کے گھر میں ہوں گے۔  <EOS> اب انھوں نے آپ کو دوبارہ فون کرنے کے لئے کب کہا ہے؟“  <EOP>  ”کل شام سات بجے۔  <EOS> “ انھوں نے بتایا۔  <EOS>   <EOP>  ”ٹھیک ہے، ہم کل شام پونے سات بجے آپ کے گھر پر ہوں گے۔  <EOS> آپ اپنے گھر کا پتا لکھوا دیں۔  <EOS>   <EOP>  “عالیہ بیگم انھیں اپنے گھر کا پتا لکھوانے لگی۔  <EOS>   <EOP>  دروازے پر گھنٹی مسلسل بج رہی تھی۔  <EOS> غفور نے جا کر دروازہ کھولا تو وہاں دو خواتین کو موجود پایا۔  <EOS>   <EOP>  ”جی! آپ کو کس سے ملنا ہے؟“  <EOP>  ”ہمیں بیگم عالیہ صاحبہ سے ملنا ہے۔  <EOS> “  <EOP>  ”اچھا آپ ٹھہریں، میں ابھی ان کو بلاتا ہوں۔  <EOS> “ یہ کہہ کر غفور اندر کی طرف چلا گیا۔  <EOS>   <EOP>  تھوڑی دیر بعد عالیہ بیگم آئیں اور ان سے بولیں:” جی! فرمائیے میں نے آپ کو پہچانا نہیں کون ہیں آپ؟“ وہ انھیں غور سے دیکھتے ہوئے بولیں۔  <EOS>   <EOP>  ”ارے بیگم صاحبہ! آپ نے پہچانا نہیں؟ ہم ہیں پرائیویٹ جاسوس، آپ کل ہمارے دفتر آئیں تھی۔  <EOS> “  <EOP>  ”لیکن! آپ نے یہ حلیہ کیا بنایا ہوا ہے؟“ عالیہ بیگم نے حیرت سے پوچھا۔  <EOS>   <EOP>  ”ارے بیگم صاحبہ! یہ ہمارے کام کا ایک حصہ ہے، اچھا! ان لوگوں کو فون تو نہیں آیا؟“  <EOP>  ”نہیں نہیں ابھی نہیں آیا۔  <EOS> آپ لوگ اندر آئیں۔  <EOS> “ وہ ان دونوں کو گھر کے اندر لے کر آئیں۔  <EOS>   <EOP>  ابھی تھوڑی ہی دیر گزری ہو گی کہ اچانک فون کی گھنٹی بجی۔  <EOS>   <EOP>  ”ہیلو“ ایک جاسوس نے رسیور کان سے لگاتے ہوئے کہا۔  <EOS>   <EOP>  ”آپ بیگم نزاکت بول رہی ہیں“ دوسری طرف سے آواز آئی۔  <EOS>   <EOP>  ”جی میں بیگم نزاکت بول رہی ہوں۔  <EOS> “  <EOP>  ”آپ کی آواز کل سے کچھ مختلف سی لگ رہی ہے۔  <EOS> “ دوسری طرف سے حیرانگی تھی۔  <EOS>   <EOP>  ”جی! دراصل میں رات بھر روتی رہی ہوں، اس وجہ سے آواز مختلف لگ رہی ہو گی۔  <EOS>   <EOP>  اچھا یہ بتائیں پیسے کب اور کہاں لانے ہیں؟“  <EOP>  ”ہاں! یہ ہوئی نہ کام کی بات۔  <EOS> “ پھر وہ اسے پتا سمجھانے لگا۔  <EOS>   <EOP>  دونوں جاسوس جو عورتوں کے حلیے میں تھے۔  <EOS> عالیہ بیگم کے ساتھ کار میں بیٹھ کر اغوا کاروں کے بتائے ہوئے پتے پر پہنچے اور عالیہ بیگم سے کہا:”بیگم صاحبہ! آپ ہمارا یہیں کار میں بیٹھ کر انتظار کریں، ہم سیٹھ صاحب کو ان بدمعاشوں کے چنگل سے چھڑوا کر ابھی لاتے ہیں۔  <EOS>   <EOP>  “  <EOP>  یہ کہہ کر وہ دونوں بریف کیس تھامے آگے کی طرف بڑھنے لگے۔  <EOS>   <EOP>  ان دونوں کو آتا ہوا دیکھ کر باس بولا:”آخر وعدے کے مطابق آپ آ گئیں، لیکن! آپ دونوں میں سے بیگم نزاکت کون ہے؟“  <EOP>  وہ دو خواتین کو دیکھ کر حیران رہ گیا تھا۔  <EOS>   <EOP>  ”میں ہوں۔  <EOS> “ ایک جاسوس آگے بڑھتے ہوئے بولا:”اور یہ میری جڑواں بہن ہیں۔  <EOS> اس لئے ہر وقت میرے ساتھ جڑی رہتی ہیں۔  <EOS>   <EOP>  “  <EOP>  باس بولا:”ٹھیک ہے۔  <EOS> “  <EOP>  ”آپ کی ڈیمانڈ کے مطابق میں پیسے لے آئی ہوں۔  <EOS> سیٹھ صاحب کو فوراً چھوڑ دیں۔  <EOS> “ وہ انھیں بریف کیس دیتے ہوئے بولا۔  <EOS>   <EOP>  ”رقم تو پوری ہے ناں؟“ باس بریف کیس کھول کر رقم دیکھتے ہوئے کہا۔  <EOS>   <EOP>  ”پوری رات نوٹ گن گن کر رکھے ہیں اس میں۔  <EOS> “ وہ پُراعتماد لہجے میں بولا۔  <EOS>   <EOP>  ”بشیرے! اندر سے سیٹھ صاحب کو لے کر آؤ۔  <EOS>   <EOP>  “  <EOP>  باس بریف کیس اپنے ایک ساتھی کو پکڑاتے ہوئے بولا۔  <EOS> بشیرا فوراً اندر گیا اور سیٹھ صاحب کو لے کر باہر آیا۔  <EOS>   <EOP>  ”یہ دیکھیں سیٹھ صاحب! آپ کی بیوی آپ سے کتنی محبت کرتی ہیں کیسے رقم لے کر بھاگی بھاگی آ گئیں آپ کو چھڑانے کے لئے۔  <EOS> “ باس سیٹھ سے بولا۔  <EOS>   <EOP>  لیکن! یہ تو میری بیوی نہیں ہے۔  <EOS> “ سیٹھ صاحب نے ان کو حیرانگی سے دیکھتے ہوئے کہا۔  <EOS>   <EOP>  ”کیا!!!“ یہ سن کر باس اچھل کر رہ گیا۔  <EOS>   <EOP>  وہ ان کا ہاتھ دباتے ہوئے بولا:”ارے کیا ہو گیا ہے آپ کو؟ چند دنوں میں اپنی بیوی کو ہی بھول گئے ارے میں آپ کی بیوی ہوں۔  <EOS> “ سیٹھ نزاکت اسے حیرت سے دیکھا اور آگے بڑھ گئے۔  <EOS>   <EOP>  اس سے پہلے کے دونوں جاسوس سیٹھ نزاکت کو لے کر جاتے کہ اچانک اندر سے بشیرا بھاگتے ہوئے آیا اور چیختے ہوئے بولا:”باس! نوٹ نقلی ہیں۔  <EOS>   <EOP>  “  <EOP>  یہ سن کر باس ہکا بکا رہ گیا اور دھاڑ کر بولا:”ہمارے ساتھ دھوکا، پکڑو انھیں بچ کر جانے نہ پائیں۔  <EOS> “  <EOP>  اس سے پہلے کہ اس کے ساتھی سیٹھ نزاکت پر قابو پاتے، نوید نے فوراً جیب سے ایک تھیلی نکالی اور اسے ان کی طرف اُچھال دی۔  <EOS> اس تھیلی میں پسی ہوئی لال مرچیں تھیں۔  <EOS> مرچیں فضا میں پھیل چکی تھیں جو ان لوگوں کی آنکھوں میں گھسنے لگیں اور پھر ان کی چیخیں فضاؤں میں گونجنے لگیں۔  <EOS> دونوں جاسوس سیٹھ نزاکت کو لے کر کار کی طرف دوڑے۔  <EOS> اسی دوران پولیس بھی پہنچ گئی، جنھیں انھوں نے پہلے ہی اطلاع کر دی تھی۔  <EOS> باس اپنے ساتھیوں کے ساتھ اپنے منطقی انجام کو پہنچ گیا۔  <EOS> جب کہ دونوں جاسوس اپنے پہلے مشن کی کامیابی پر خدا کا شکر ادا کرنے لگے۔  <EOS>   <EOP>  <EOT>
ناصر محمود فرہاد کسی گاؤں میں دینو نام کا ایک کمہار رہا کرتا تھا۔  <EOS> دینو اپنے کام میں بہت ماہر تھا۔  <EOS> مٹی سے بڑے خوبصورت اور پائیدار برتن بنانا جانتا تھا۔  <EOS> ایک دفعہ اس کے بنائے ہوئے ایک برتن کی خوبصورتی سے متاثر ہو کر گاؤں کے سخی زمیندار نے اسے ایک چھوٹا سا کھیت تحفے میں دے دیا۔  <EOS> اب دینو تو کمہار تھا۔  <EOS> وہ برتن بنانا تو جانتا تھا، مگر وہ تو کھیتی باڑی کے کام سے بالکل واقف نہ تھا۔  <EOS>  اسے بس یہ معلوم تھا کہ کھیت میں ہل چلا کر اگر بیج بو دیا جائے تو فصل اُگ آتی ہے۔  <EOS> اس نے کھیت میں ہَل تو چلا دیا، مگر اب سوچ میں پڑ گیا۔  <EOS>  پھر وہ فوراً بازار گیا اور بازار میں اسے جو بیج اچھا لگا، وہ اُٹھا لایا۔  <EOS> وہ سیدھا اپنے کھیت میں پہنچا اور سارے بیج پورے کھیت میں پھیلا دیے۔  <EOS>  (جاری ہے)  <EOP>  دینو کمہار نے جو بیج لگائے تھے وہ کسی سبزی یا پھل کے نہیں، بلکہ پھولوں کے تھے۔  <EOS>   <EOP>  اس لئے کچھ ہی دن بعد اس کے پورے کھیت میں ہر طرف پھول ہی پھول کھل گئے۔  <EOS> ہر رنگ اور ہر خوشبو کے انتہائی خوبصورت پھول تھے۔  <EOS>   <EOP>  دینو کمہار اپنی اتنی شاندار فصل پر فخر کرتے نہ تھکتا تھا۔  <EOS> پہلے تو سب حیران ہوئے، لیکن بعد میں انھیں کمہار کے زرخیز کھیت پر رشک آنے لگا۔  <EOS> جلد ہی دینو کے اس رنگ برنگ خوبصورت کھیت کی شہرت چاروں طرف پھیل گئی۔  <EOS>   <EOP>  اس گاؤں کے قریبی جنگل کے پار اونچی اونچی پہاڑیاں تھیں۔  <EOS>   <EOP>  سب سے اونچے پہاڑ کے ایک غار میں ایک بوڑھا دیو رہا کرتا تھا۔  <EOS> اس دیو کے پاس ایک بہت بڑا عجیب و غریب پرندہ تھا۔  <EOS> پرندہ اس لئے کہ اس کے بڑے بڑے پَر تھے، مگر اس کی ٹانگیں چار تھیں اور وہ کسی بڑے سے گینڈے کی طرح موٹی موٹی تھیں۔  <EOS> دُم پَروں کی بجائے کسی اونٹ کی دم کی طرح چھوٹی سی تھی۔  <EOS> چونچ کی جگہ کسی ہاتھی کی طرح اس کی لمبی سی سونڈ تھی۔  <EOS> اس پرندے کا جسم بہت بڑا تھا، مگر وہ اُڑتا بہت تیز تھا۔  <EOS>   <EOP>  ایک دن یہ پرندہ اُڑتا ہوا دینو کمہار کے کھیت کی طرف نکل آیا۔  <EOS> اس نے جو اتنا خوبصورت کھیت دیکھا تو اس کا جی للچا گیا۔  <EOS> وہ دینو کے کھیت میں اُتر گیا اور پھولوں کے پودوں کے بیچ اُچھل کود کرنے لگا۔  <EOS> اسے دیکھ کر دینو فوراً اپنے کھیت کی طرف بھاگا۔  <EOS> پرندہ اتنا بڑا تھا کہ دینو ایک ہی نظر میں اس کو پورا نہ دیکھ سکا۔  <EOS> ویسے بھی پھولوں کے بڑے بڑے پودوں کی وجہ سے وہ اسے اچھی طرح نظر نہیں آ رہا تھا۔  <EOS>   <EOP>  جب دینو نے اس کی موٹی موٹی ٹانگوں کو دیکھا تو سمجھا کہ گینڈے اس کے کھیت میں گھس گئے ہیں۔  <EOS> جب وہ تھوڑا آگے گیا تو اس نے پرندے کی سونڈ کو لہراتے دیکھا تو سمجھا کہ اس کے کھیت میں موٹے موٹے کیڑے گھس آئے ہیں۔  <EOS> وہ سوچنے لگا کہ اب ان کیڑوں کو کیسے ماروں۔  <EOS> ابھی وہ یہ سوچ ہی رہا تھا کہ پرندے نے اُڑنے کے لئے اپنے بڑے بڑے پر پھڑپھڑائے۔  <EOS> ان کی وجہ سے ہوا اتنی تیز چلی کہ دینو اُڑ کر دور جا گرا اور بے ہوش ہو گیا۔  <EOS>   <EOP>  جب اس کو ہوش آیا تو پرندہ اُڑ چکا تھا۔  <EOS> دینو کو یہ سب خواب سا لگا۔  <EOS> وہ چپ چاپ گھر لوٹ آیا۔  <EOS> چند دن بعد وہ پرندہ ایک بار پھر دینو کمہار کے کھیت میں گھس گیا اور پھول کھانے لگا۔  <EOS> اب تو دینو کو اس پر بہت غصہ آیا اور وہ اسے مارنے کے لئے اس کی طرف لپکا۔  <EOS> دینو کو یوں چیختے چلاتے دیکھ کر پرندے نے بھی وہاں سے بھاگ جانے میں ہی عافیت جانی۔  <EOS> جب وہ اُڑنے لگا تو دینو کے ہاتھ میں اس کی چھوٹی سی دُم آ گئی جسے اس نے مضبوطی سے پکڑ لیا۔  <EOS>   <EOP>  پرندہ چونکہ بہت بڑا تھا، اس لئے دینو اس کو تو نہ روک سکا، مگر خود اس کے ساتھ ہی لٹکا رہ گیا۔  <EOS> پرندہ اسے اُڑا کر اپنے ساتھ لے کر دیو کے غار میں پہنچ گیا۔  <EOS> اسے دیکھتے ہی دیو پرندے سے پوچھا:”یہ تم کیا چیز اپنے ساتھ لے آئے ہو؟“  <EOP>  پرندہ بولا:”میں اس احمق کمہار کے کھیت میں مزے سے خوشبودار پھول کھا رہا تھا جو مجھے بہت پسند ہیں، مگر یہ وہاں شور کرتا پھر رہا تھا۔  <EOS>   <EOP>  جب میں اڑنے لگا تو یہ میری دُم کے ساتھ چپک کر یہاں پہنچ گیا۔  <EOS> “  <EOP>  پرندے کی بات سن کر بوڑھا دیو بہت ہنسا۔  <EOS> اسے دینو کمہار کی بے وقوفی پر بہت ہنسی آ رہی تھی۔  <EOS> دینو خود اس وقت غار کے ایک کونے میں دُبکا خوف کے مارے تھرتھر کانپ رہا تھا۔  <EOS> بوڑھے دیو نے دینو کو اچھا سا کھانا کھلایا اور پھر دو مٹکے بھر کر گندم دی جو سونے کی تھی اور پرندے سے کہا:”جاؤ، اس آدم زاد کو اس کے گھر چھوڑ آؤ۔  <EOS>   <EOP>  “  <EOP>  جب دینو واپس اپنے گھر پہنچا تو اس کی بیوی نے پوچھا:”تم صبح سے کہاں غائب تھے۔  <EOS> میں کھیت پر بھی دیکھ آئی، تم کہیں نہیں ملے۔  <EOS> “  <EOP>  جواب میں دینو نے گندم سے بھرے ہوئے مٹکے اسے دکھائے اور پرندے کی ساری کہانی سناتے ہوئے بتا دیا کہ یہ ساری گندم اسے ایک دیو نے دی ہے۔  <EOS> گندم دیکھ کر اس کی بیوی بہت حیران ہوئی۔  <EOS> وہ اسے عام سی گندم سمجھی، اس لئے اس نے پہلے اسے بھوننے کی کوشش کی، لیکن جب کچھ نہیں ہوا تو دینو کمہار بولا:”رہنے دو ہم سے بھوننے کی بجائے اُبال کر کھا لیتے ہیں۔  <EOS>   <EOP>  مجھے بہت بھوک لگ رہی ہے۔  <EOS> “  <EOP>  اس کے بعد وہ اسے کافی دیر اُبالتے رہے۔  <EOS> اس کے بعد بھی وہ نرم نہ ہوئی۔  <EOS> جب یہ گندم اُبل بھی نہ سکی تو دینو اور اس کی بیوی نے اسے کچا ہی کھانے کی کوشش کی۔  <EOS> اس کوشش میں ہر طرف سے ناکام ہو کر آخر دینو بولا:”یہ سب بے کار ہے۔  <EOS> یہ گندم جتنی خوبصورت نظر آتی ہے، اتنی ہے بے فائدہ ہے۔  <EOS> “  <EOP>  آخر تنگ آ کر دینو نے یہ ساری گندم باہر کچرے میں پھینک دی اور خود دونوں میاں بیوی اپنے عام سے چاول اُبال کر کھانے لگے۔  <EOS>   <EOP>  اس سے پیٹ بھر اور مزے سے گہری نیند سو گئے۔  <EOS>   <EOP>  اس بستی میں ایک سنار بھی رہتا تھا۔  <EOS> ایک دن اس کے پاس ایک عورت آئی۔  <EOS> اس کو اپنے لئے ایک انگوٹھی بنوانا تھی۔  <EOS> اس وقت اتفاق سے سنار کے پاس آگ جلانے اور سونا پگھلانے کے لئے کوئلہ موجود نہ تھا، اس لئے اس نے عورت سے کہا:”میرے پاس اس وقت کوئلہ نہیں ہے۔  <EOS> دینو کمہار اپنے برتن پکانے کے لئے بھٹی جلاتا ہے۔  <EOS>   <EOP>  اس کے پاس بہت کوئلہ ہو گا۔  <EOS> تم جا کر اس سے کچھ کوئلے لے آؤ پھر میں تمہاری انگوٹھی بنا دیتا ہوں۔  <EOS> “  <EOP>  سنار کی بات سن کر عورت دینو کمہار کے گھر کی طرف چل پڑی۔  <EOS> دینو کے گھر کے باہر کچرے کا ایک ڈھیر تھا، جس پر دینو اپنے استعمال شدہ کوئلے پھینک دیتا تھا۔  <EOS> عورت نے سوچا دینو سے مانگنے کی بجائے میں کچھ کوئلے یہیں کچرے سے اِکٹھا کر لیتی ہوں۔  <EOS> یہ سوچ کر وہ کچرے کے ڈھیر سے کوئلے کریدنے لگی۔  <EOS>   <EOP>  اس کوشش میں اچانک اسے وہ سنہری گندم کے دانے دکھائی دیے جو بوڑھے دیو نے دینو کمہار کو دیے تھے اور اس نے وہ اپنی بے وقوفی سے کچرے کے ڈھیر پر پھینک دیے تھے۔  <EOS>   <EOP>  عورت نے حیران ہوتے ہوئے وہ گندم کے دانے بھی اُٹھا لیے اور جا کر سنار کو دے دیے۔  <EOS> سنار انھیں دیکھتے ہی پہچان گیا کہ یہ سونا ہے۔  <EOS> اس کے پوچھنے پر عورت نے ساری کہانی سنا دی کہ یہ اسے دینو کمہار کے کچرے کے ڈھیر سے ملے ہیں۔  <EOS>   <EOP>  سنار نے اس عورت کو تو روانہ کیا اور خود بھاگتا ہوا سیدھا اس کچرے کے ڈھیر پر پہنچ گیا۔  <EOS> وہ جلدی جلدی اس کچرے کو کریدنے لگا۔  <EOS> جلد ہی اس نے ساری گندم اِکٹھی کر لی جو دو مٹکوں کے برابر تھی۔  <EOS>   <EOP>  اتنی دیر میں دینو کمہار بھی اپنے کسی کام سے باہر نکلا تو اس کی نظر سنار پر پڑ گئی۔  <EOS> کچرے سے گندم اِکٹھی کرتے دیکھ کر وہ چلایا:”ارے بے وقوف سنار! اسے پھینک دو، یہ گندم کسی کام کی نہیں۔  <EOS>   <EOP>  نہ تم اسے بھون سکتے ہو، نہ اُبال سکتے ہو، نہ چبا سکتے ہو۔  <EOS> یہ بالکل بے کار ہے۔  <EOS> “  <EOP>  سنار ہنستے ہوئے بولا:”بے وقوف میں نہیں، بلکہ تم ہو۔  <EOS> یہ گندم نہیں بلکہ سونا ہے۔  <EOS> “  <EOP>  اس کی بات سن کر دینو بہت حیران بلکہ پریشان ہوا اور بولا:”یہ گندم میری ہے۔  <EOS> میرے کچرے کے ڈھیر پر پڑی ہے۔  <EOS> تم یہ مجھے واپس کر دو۔  <EOS> یہ مجھے اس بوڑھے دیو نے دی تھی، جہاں وہ بڑا سا پرندہ مجھے لے کر گیا تھا۔  <EOS>   <EOP>  “ اس کے بعد اس نے سنار کو پرندے اور دیو کی ساری کہانی سنا دی۔  <EOS>   <EOP>  یہ سن کر سنار کے دل میں بھی لالچ آ گیا اور وہ کہنے لگا:”میں یہ سنہری گندم ایک شرط پر واپس کروں گا۔  <EOS> وہ یہ کہ تم مجھے بھی اس بوڑھے دیو سے اتنا ہی سونا لے کر دو۔  <EOS> “  <EOP>  دینو نے ہامی بھر لی۔  <EOS> چند دن بعد ایک دفعہ پھر دینو کو وہی بڑا سا پرندہ اپنے کھیت میں دکھائی دیا۔  <EOS> اس نے فوراً سنار کو بلا بھیجا۔  <EOS>   <EOP>  پرندے کو دیکھ کر سنار حیران رہ گیا۔  <EOS> جب پرندہ واپس جانے کے لئے اُڑنے لگا تو دینو نے اُچھل کر اس کی دُم پکڑ لی اور اس کے ساتھ لٹک گیا۔  <EOS> سنار نے بھی دینو کی ٹانگیں پکڑ لیں۔  <EOS> جب پرندہ ہوا میں اُڑا تو ایک عجیب نظارہ تھا۔  <EOS> دینو کمہار پرندے کی دُم پکڑے لٹک رہا تھا جب کہ سنار اس کی ٹانگوں کے ساتھ لٹک رہا تھا۔  <EOS>   <EOP>  سنار تو اس سونے کے خوابوں میں ڈوبا ہوا تھا جو اسے بوڑھے دیو سے ملنے والا تھا۔  <EOS>   <EOP>  جب پرندہ آسمان پر کافی اوپر چلا گیا تو اچانک سنار کے دل میں نہ جانے کیا آئی ،اس نے دینو سے پوچھا:”مجھے یہ تو بتاؤ کہ ایک مٹکے میں کتنا سونا آ جاتا ہے؟“  <EOP>  ”اتنا زیادہ․․․․“ دینو کمہار نے اسے ہاتھ پھیلا کر بتاتے ہوئے کہا۔  <EOS> جونہی اس نے ہاتھ چھوڑے۔  <EOS> پرندے کی دُم اس کے ہاتھ سے نکل گئی اور دونوں تیزی سے زمین پر واپس گر گئے۔  <EOS> سنار پہلے گرا اور دینو اس کے اوپر۔  <EOS> سنار تو زمین پر گرتے ہی مر گیا، لیکن دینو چونکہ اس کے اوپر گرا تھا، اس لئے وہ بچ تو گیا ، مگر اسے کافی چوٹیں آئیں۔  <EOS>   <EOP>  واقعی ”لالچ بُری بَلا ہے۔  <EOS> “ سنار نے سونے کی لالچ کی اور اس کو سزا مل گئی۔  <EOS>   <EOP>  <EOT>
سعدیہ رضا، رحیم یار خان ”حسن! تمہیں سر واصف اسٹاف روم میں بلا رہے ہیں۔  <EOS> “چپڑاسی نے کمرہ جماعت میں داخل ہو کر کہا۔  <EOS> حسن اسٹاف روم میں پہنچا تو سر واصف نے پوچھا:”حسن! کس بات پر آپ کی احمد سے لڑائی ہوئی ہے؟“ حسن نے کہا:”سر! آپ جانتے ہیں کہ آصف ہماری کلاس میں نیا طالب علم ہے۔  <EOS> اکثر بچے اس کی گہری سانولی رنگت کی وجہ سے اس کا مذاق اُڑاتے ہیں۔  <EOS>  احمد، آصف کا مذاق اُڑا رہا تھا۔  <EOS> میں نے احمد کو سمجھانے کی کوشش کی تو وہ مجھ سے لڑ پڑا۔  <EOS>  (جاری ہے)  <EOP>  “  <EOP>  ”اچھا ٹھیک ہے، آپ جائیں میں کل بات کروں گا۔  <EOS> “  <EOP>  اگلے دن سبق ختم ہوا تو سر واصف نے بچوں کو سمجھاتے ہوئے کہا:”جس شکل و صورت کے ساتھ ہم پیدا ہوتے ہیں، وہ اللہ تعالیٰ کی تخلیق کردہ ہوتی ہے۔  <EOS> چاہے ہمارا رنگ گورا ہو یا کالا، ہمیں اس سے کوئی فرق نہیں پڑتا۔  <EOS> انسان اپنے اچھے اعمال سے خود کو خوبصورت بنا سکتا ہے۔  <EOS> پیریڈ کی گھنٹی بجی تو سر واصف کلاس سے باہر چلے گئے۔  <EOS>   <EOP>  احمد کو اپنی غلطی کا احساس ہو گیا تھا۔  <EOS> اس نے آصف سے معافی مانگی۔  <EOS> اس کے ساتھ ہی دیگر بچوں نے بھی آصف سے معافی مانگی اور آئندہ تنگ نہ کرنے کا وعدہ کیا۔  <EOS>   <EOP>  <EOT>
شازیہ کاشف، کراچی عاشر ایک بہت بڑے ہال کمرے میں موجود تھا۔  <EOS> کمرے کے عین وسط میں ایک بہت بڑا ہیرا موجود تھا جو کہ آہستہ آہستہ گھوم رہا تھا۔  <EOS> عاشر کی آنکھیں اس کی چمک سے خیرہ ہو رہی تھیں۔  <EOS>  اس نے سوچا کہ اتنا بڑا ہیرا، اگر یہ مجھے مل جائے تو میری ساری خواہشیں پوری ہو جائیں گی۔  <EOS> اس نے ہیرے کی طرف بھاگنا شروع کیا، مگر وہ جتنا دوڑتا، ہیرا اس سے اتنی ہی دور ہو جاتا تھا۔  <EOS>  ”نہیں، نہیں، رکو رکو۔  <EOS> “ وہ چیخا۔  <EOS> اچانک اس کی آنکھ کھل گئی۔  <EOS>  (جاری ہے)  <EOP>  امی اس کے سرہانے بیٹھی تھیں۔  <EOS>   <EOP>  اس نے بتایا:”امی! میں نے خواب میں ایک بڑا ہیرا دیکھا تھا۔  <EOS> اگر وہ ہیرا ہمیں مل جائے تو ہم کتنے امیر ہو جائیں گے۔  <EOS> “  <EOP>  ”بیٹا! اصل دولت تو علم کی دولت ہے۔  <EOS> “ امی نے پیار سے اس کے بال سہلاتے ہوئے کہا:”اگر تم دل لگا کر پڑھو گے تو کچھ ہی عرصے بعد وہ سب حاصل کر لو گے جو تم پانا چاہتے ہو۔  <EOS> غلط راستے ہمیشہ انسان کی تباہی کا سبب بنتے ہیں۔  <EOS> “  <EOP>  امی کی باتیں عاشر کی سمجھ میں آ گئیں تھیں۔  <EOS> ایک نئے عزم کے ساتھ وہ اسکول جانے کے لئے تیاری کرنے لگا۔  <EOS>   <EOP>  <EOT>
راحیلہ سمیر آج ہم ”فہمی خاندان“ کی چار بہنوں سے آپ کی ملاقات کروا رہے ہیں۔  <EOS> یہ چار بہنیں بہت مشہور ہیں۔  <EOS> چاروں مختلف قسم کی فطرت کی مالک ہیں۔  <EOS> آپ حیران ہوں گے کہ یہ کون ہیں اور یہ کہاں رہتی ہیں؟ تو جان لیجیے ان کا تعلق اردو گرامر میں ”لاحقوں“ کے ایک گروہ سے ہے اور ان سب کے آخر میں ”فہمی“ آتا ہے۔  <EOS>  یعنی یہ فہم و فراست قبیلے سے ہیں اور ہمارے فہم و گمان میں رہتی ہیں۔  <EOS> ان کے نام خوش فہمی، غلط فہمی، کم فہمی اور معاملہ فہمی ہیں۔  <EOS> آئیے ان سے ملاقات کرتے ہیں۔  <EOS> سب سے پہلے خوش فہمی بہن نے ہنستے ہوئے اپنا تعارف کرایا۔  <EOS>  ”میں ہوں خوش فہمی، اس لئے میرے چہرے پر ہر وقت لڈو پھوٹتے رہتے ہیں۔  <EOS> چونکہ میں بہت خوش فہم ہوں، چنانچہ میں ہر وقت مثبت باتیں سوچتی ہوں۔  <EOS>  (جاری ہے)  <EOP>  میں جس کے دماغ میں سما جاؤں، اسے اپنا آپ بہت اچھا لگتا ہے۔  <EOS> اسے اپنی شکل و صورت، لباس اور ذہانت دوسروں سے بہتر لگتی ہے۔  <EOS> میری موجودگی کی وجہ سے لوگوں کو اپنی ہر بات اہم لگنے لگتی ہے اور دوسرے لوگ اپنے سے کم تر لگنے لگتے ہیں۔  <EOS> خوش فہم آدمی صرف ”میں، میں اور میں“ ہی کرتا رہتا ہے۔  <EOS> ویسے میں کسی قسم کی تخریب کاری میں ملوث نہیں ہوں، البتہ میں کم ظرف لوگوں کے دماغ میں بلاوجہ کا غرور پیدا کر سکتی ہوں۔  <EOS>   <EOP>  مجھ سے بچنے کا ایک ہی طریقہ ہے کہ حقیقت پسند بنیں۔  <EOS> “  <EOP>  میڈم خوش فہمی نے بات مکمل کی تو غلط فہمی بول اُٹھی:”میرا نام غلط فہمی ہے۔  <EOS> میں مانتی ہوں کہ میں غلط ہوں مگر لوگ مجھے صحیح سمجھتے ہیں۔  <EOS> انھیں بڑی دیر بعد میری اصلیت کا پتا چلتا ہے جب تک پانی سر سے گزر چکا ہوتا ہے۔  <EOS> میں جس کے دماغ میں سما جاؤں وہ دوسروں سے رشتے توڑ لیتا ہے۔  <EOS> میری وجہ سے گھروں میں بہت فساد برپا ہوتے ہیں۔  <EOS>   <EOP>  میں نے بادشاہوں کے درمیان بہت جنگ و جدل اور قتل و غارت کرائیں ہیں۔  <EOS> میں دو دوستوں کے درمیان آ کر ان میں جدائی ڈال دیتی ہوں۔  <EOS> میری وجہ سے لوگ ایک دوسرے کی شکل نہیں دیکھتے۔  <EOS> “  <EOP>  غلط فہمی کی خطرناک باتیں سن کر میں نے پوچھا:”تو پھر آپ آتی کیوں ہیں؟“  <EOP>  غلط فہمی نے کہا:”مجھے لگتا ہے کہ لوگ ہر وقت میری برائیاں کرتے رہتے ہیں۔  <EOS> میرے دوست مجھ سے مخلص نہیں ہیں۔  <EOS>   <EOP>  لوگ مجھے برا بھی کہتے ہیں اور میری نقل بھی کرتے ہیں۔  <EOS> میری سہیلی بدگمانی بیگم مجھے اپنے ساتھ لوگوں کے دماغ میں ڈال دیتی ہے۔  <EOS> یوں میں بدگمانی بیگم کے ساتھ مل کر لوگوں کو ذہنی مریض بنا دیتی ہوں۔  <EOS> لوگ تنہا ہو جاتے ہیں۔  <EOS> ذرا ذرا سی بات کو بڑھا کر رائی کا پہاڑ بنا لیتے ہیں۔  <EOS> پھر خوب تماشے ہوتے ہیں۔  <EOS> بیٹا اپنے باپ کی اور ایک بھائی اپنے دوسرے بھائی کی شکل نہیں دیکھتا۔  <EOS>   <EOP>  “  <EOP>  ”توبہ توبہ آپ بہت غلط کام کرتی ہیں۔  <EOS> آپ سے بچنے کا طریقہ کیا ہے؟“ ہم نے پریشانی کے عالم میں پوچھا۔  <EOS>   <EOP>  ”مجھ سے بچنے کا ایک ہی طریقہ ہے جیسے ہی میں آپ کے دماغ میں پہنچوں، آپ فوراً معاملے کو بات چیت کے ذریعے حل کر لیں۔  <EOS> مذاکرات سے بڑے مسئلے حل ہو جاتے ہیں۔  <EOS> منہ بنا کر ایک طرف نہ ہو جائیں، بلکہ مقابل کو سمجھنے کی کوشش کریں۔  <EOS>   <EOP>  آپس میں کبھی تعلق نہ توڑیں۔  <EOS> قرآن مجید میں بھی اس بات کی تنبیہ کی گئی ہے کہ بُرے خیال سے بچو، بعض گمان گناہ ہوتے ہیں۔  <EOS> اپنے ناراض دوستوں سے ضرور پوچھیں کہ وہ آپ سے ناراض کیوں ہیں؟ اگر انھیں کوئی غلط فہمی ہے تو فوراً اسے دور کریں۔  <EOS> اس طرح آپ آپس کی دوستی کو بچا لیں گے۔  <EOS> “  <EOP>  ”شکریہ“ ہم نے سکھ کی سانس لی جو کے غلط فہمی کی خطرناک باتوں کی وجہ سے کہیں اٹک گئی تھی۔  <EOS>   <EOP>  اب کم فہمی نے اپنا تعارف کرایا:”میرا نام کم فہمی ہے، کیونکہ مجھے کسی بات کا فہم نہیں ہے، اس لئے میرے زیادہ تر فیصلے غلط ہوتے ہیں۔  <EOS> میں ان لوگوں کے دماغ میں رہتی ہوں جو سست ہوتے ہیں اور اپنے علم میں اضافے کے لئے زحمت نہیں کرتے۔  <EOS> ان میں زیادہ تر وہ طالب علم بھی ہیں جو کتابیں اور رسائل نہیں پڑھتے۔  <EOS> ان کا علم محدود رہ جاتا ہے۔  <EOS> انھیں اچھے اور بُرے کی پہچان نہیں ہوتی، اس لئے ایسے لوگ بہت دھوکے کھاتے ہیں۔  <EOS>   <EOP>  یہ بہت دیر میں سمجھ دار ہوتے ہیں۔  <EOS> میری وجہ سے یہ اچھے لوگوں سے بُرا اور بُروں سے اچھا سلوک کرتے ہیں اور ہمیشہ نقصان اُٹھاتے ہیں۔  <EOS> بعد میں اپنی حماقت پر افسوس بھی ہوتا ہے، مگر مطالعہ نہیں ہوتا ان سے۔  <EOS> “  <EOP>  ”اچھا جی! آپ اتنی اونچی آواز سے بات کیوں کر رہی ہیں؟“ ہم نے کم فہمی سے کہا۔  <EOS>   <EOP>  ”مجھے لگتا ہے کہ چلا کر بات کرنے سے لوگ غور سے بات سنتے ہیں۔  <EOS>   <EOP>  “ ہمیں کم فہمی کی بات پر ہنسی آئی۔  <EOS>   <EOP>  ”ایسا ہر گز نہیں ہے۔  <EOS> “ ہم نے کم فہمی کو سمجھاتے ہوئے کہا:”جو ٹھہر ٹھہر کر آہستہ آواز میں بولتے ہیں ان کی بات زیادہ توجہ سے سنی جاتی ہے۔  <EOS> “  <EOP>  ”معافی چاہتی ہوں مجھے اس کا علم نہ تھا۔  <EOS> “ کم فہمی نے معصومیت سے کہا۔  <EOS>   <EOP>  اس کے بعد معاملہ فہمی نے اپنا تعارف نہایت دلکش، اور خوبصورت نرم لہجے میں کرایا:”مجھے معاملہ فہمی کہتے ہیں۔  <EOS>   <EOP>  میں بہت دور اندیش اور سمجھ بوجھ والی ہوں۔  <EOS> میں انھی کہ دماغوں میں رہتی ہوں جو بہت مطالعہ کرتے ہیں۔  <EOS> میں بہت حقیقت پسند ہوں۔  <EOS> میں دوسروں کے تجربات سے فائدہ اُٹھاتی ہوں۔  <EOS> میں لوگوں کی فطرت اور مزاج دیکھ کر بات کرتی ہوں۔  <EOS> میں کوشش کرتی ہوں کہ خوش فہمی اور غلط فہمی کو کسی کے سر میں داخل نہ ہونے دوں اور اپنی چھوٹی بہن ”کم فہمی“ کو اسکول بھیجوں اور مطالعے کی عادت ڈالوں۔  <EOS> “  <EOP>  آپ بتائیے، آپ نے اپنے دماغ میں کس فہمی کو بٹھا رکھتا ہے؟ اگر غلط فہمی، خوش فہمی یا کم فہمی ہے تو اسے فوراً نکال باہر کریں اور معاملہ فہمی کو اپنے دماغ میں جگہ دیں۔  <EOS> “  <EOP>  <EOT>
جدون ادیب جوکی ایک کم عمر گھوڑا تھا، جس نے سرکس کی دنیا میں آنکھ کھولی، مگر اسے سرکس پسند نہیں تھا۔  <EOS> اسے آزاد رہنا پسند تھا۔  <EOS> اس کی ماں چاہتی تھی کہ جوکی سرکس کے کرتب سیکھنے میں دلچسپی لے۔  <EOS> اسے ڈر تھا کہ جوکی کو ناکارہ سمجھ کر کمپنی والے بیچ نہ دیں۔  <EOS> وہ سرکس میں پیدا ہونے والے اکثر جانور فروخت کر دیا کرتے تھے۔  <EOS> جوکی کی ماں کا خیال تھا کہ اگر وہ کرتب سیکھ کر اپنی افادیت ظاہر کر دے تو وہ سرکس کی دنیا کا مستقل حصہ بن کر میرے پاس رہ سکتا ہے۔  <EOS>  آج بھی ماسٹر نے جوکی کو کرتب سکھانے کی کوشش کی تو اس نے دلچسپی نہیں لی، جس سے ماسٹر بہت مایوس ہوا تھا۔  <EOS>  جوکی کی ماں مالکوں کے اشارے سمجھتی تھی۔  <EOS> اگر جوکی یہی روش برقرار رہی تو وہ مالکوں کی نظر میں ناکارہ بن سکتا ہے۔  <EOS>  (جاری ہے)  <EOP>  اس نے سوچا، میں نے آج تک جوکی کے ساتھ سختی کی ہے۔  <EOS> اب اسے پیار سے سمجھاؤں گی۔  <EOS> جوکی ایک کم عمر اور خوبصورت گھوڑا تھا۔  <EOS> سرکس میں آنے والے بچے اسے بہت پسند کرتے تھے۔  <EOS>   <EOP>  وہ جوکی کو دیکھ کر تالیاں پیٹتے، شور شرابا کرتے، نوٹ اور سکے پھینک کر اپنی خوش کا اظہار کرتے تھے۔  <EOS> مگر مالک اس سے آگے چاہتے تھے۔  <EOS> جوکی اگر مزید کچھ مزاحیہ تماشے کرتا یا کرتب دکھاتا تو بچوں کے ذریعے سرکس کی مشہوری بڑھ سکتی تھی۔  <EOS> جوکی اپنے والدین کا فرمانبردار تھا۔  <EOS> ماں جب اس کے سامنے رونے لگی تو اس نے وعدہ کر لیا کہ وہ اب کرتب سیکھے گا۔  <EOS>   <EOP>  ہنر حاصل کرے گا اور اسی فن میں ماہر ہونے کی کوشش کرے گا۔  <EOS>   <EOP>  اگلے دن مشق کے بعد جوکی کو ماسٹر نے سیڑھی پر چڑھنے کا اشارہ کیا تو وہ اطمینان سے سیڑھی پر چڑھ گیا اور اس نے اپنا توازن بھی برقرار رکھا۔  <EOS> یہ دیکھ کر ماسٹر بہت خوش ہوا۔  <EOS> اب اس نے ذرا اونچی سیڑھی رکھی تو جوکی اس پر بھی چڑھ گیا۔  <EOS> یہ دیکھ کر ماسٹر کی خوشی کی انتہا نہ رہی۔  <EOS>   <EOP>  جوکی نے کچھ ہی دنوں میں کافی کرتب سیکھ لیے۔  <EOS>   <EOP>  اس کے کمالات تماشائیوں نے دیکھے تو بہت پسند کیے۔  <EOS> لوگ پہلے سے زیادہ تعداد میں آنے لگے۔  <EOS> جوکی کی ماں بہت خوش تھی۔  <EOS> اس کا بیٹا بہت بہادر اور ہونہار تھا۔  <EOS> اب دونوں مل کر میدان میں اُترتے تھے۔  <EOS> آخر سرکس تمام ہوا اور کمپنی والوں نے دوسرے شہر جانے کے لئے تیاری شروع کر دی۔  <EOS>   <EOP>  اس مرتبہ کمپنی نے جس قصبے میں ڈیرہ جمایا تھا، اس کے نزدیک ہی ایک گھنا جنگل تھا۔  <EOS>   <EOP>  جوکی نے جنگل کا سنا تو اس نے جنگل کی سیر کی ٹھان لی۔  <EOS> کمپنی والے خیمے لگا رہے تھے۔  <EOS> سامان اِدھر اُدھر کر رہے تھے۔  <EOS> جوکی نے موقع دیکھا اور اصطبل کے عقبی راستے سے نکلا اور جنگل کی طرف روانہ ہو گیا۔  <EOS> بہت دیر چلنے کے بعد وہ جنگل میں داخل ہو گیا۔  <EOS> جنگل کا الگ ہی نظارہ تھا۔  <EOS> جوکی تو جیسے پاگل ہی ہو گیا۔  <EOS> ابھی وہ فطرت کے نظاروں سے پوری طرح لطف اندوز بھی نہیں ہوا تھا کہ اسے اپنے نزدیک ایک آہٹ محسوس ہوئی۔  <EOS>   <EOP>  اس نے مڑ کر دیکھا تو دہل کر رہ گیا۔  <EOS>   <EOP>  کچھ ہی فاصلے پر ایک شیر اس پر نظریں جمائے حملے کے لئے پَرتول رہا تھا۔  <EOS> جیسے ہی شیر کو احساس ہوا کہ جوکی نے اسے دیکھ لیا ہے، اس نے ایک جست بھری اور خطرناک انداز سے جوکی کی طرف بڑھا۔  <EOS> خطرے کو بھانپ کر جوکی پہلے ہی چوکنا ہو گیا تھا، اس نے بھی دوسرے لمحے مخالف سمت میں چھلانگ لگائی اور تیزی سے دوڑا، مگر شیر لمحوں میں اس کے قریب پہنچ گیا اور اس نے رفتار تیز کی، جوکی نے خود کو بچایا اور سامنے آنے والے درخت پر چڑھتا چلا گیا۔  <EOS>   <EOP>  اس نے دو شاخوں کے درمیان خود کو متوازن کیا، ایک شاخ چرچرائی، جوکی نے اپنا وزن دوسری شاخ پر منتقل کیا اور شاخوں پر مضبوطی سے پاؤں پھنسا لیے۔  <EOS> نیچے کھڑا شیر پھٹی پھٹی نظروں سے درخت پر چڑھے جوکی کو دیکھ رہا تھا کہ کیسے ایک گھوڑا درخت پر چڑھ سکتا ہے۔  <EOS> آخر اس نے اپنا سر جھٹکا اور خوف ناک انداز میں دھاڑا۔  <EOS> جوکی لرز کر رہ گیا، مگر اس نے اپنے اوسان خطا نہیں ہونے دیے۔  <EOS>   <EOP>  شیر درخت کے گرد چکر لگانے لگا اور پھر نیچے آ کر بیٹھ گیا۔  <EOS>   <EOP>  جوکی سمجھ گیا کہ وہ اس کا شکار کیے بغیر نہیں جائے گا۔  <EOS> آج اسے احساس ہو گیا تھا کہ اپنا گھر ہی سب سے محفوظ جگہ ہوتی ہے اور باہر کی دنیا میں قدم قدم پر خطرات موجود ہوتے ہیں۔  <EOS> شیر کو اُمید تھی کہ بھوک اور پیاس سے بے چین ہو کر وہ ضرور نیچے اُترے گا۔  <EOS> ادھر جوکی کی دعائیں رنگ لانے لگیں۔  <EOS>   <EOP>  موسم بدلنے لگا۔  <EOS> سیاہ بادل چھا گئے اور پھر بارش شروع ہو گئی۔  <EOS> جوکی نے خدا کا شکر ادا کیا اور بارش کے پانی سے پیاس بجھائی اور درخت کے پتے کھانے لگا۔  <EOS> شیر نے یہ منظر دیکھا تو بڑا مایوس ہوا، بارش کی وجہ سے وہ خاصا بھیگ چکا تھا۔  <EOS> اس نے جوکی پر حسرت بھری نظر ڈالی اور مرے مرے قدموں سے ایک طرف روانہ ہو گیا۔  <EOS>   <EOP>  جوکی نے تھوڑی دیر انتظار کیا۔  <EOS> درخت کے اوپر سے دور دور تک جائزہ لیا اور درخت سے نیچے اُتر آیا اور اُترتے ہی اس نے دوڑ لگا دی اور اس وقت تک نہ رکا جب تک وہ کمپنی والوں کے پاس نہ پہنچ گیا۔  <EOS>   <EOP>  سب اس کے ملنے پر خوش تھے اور جوکی پھولی ہوئی سانسوں کے ساتھ سوچ رہا تھا کہ اچھا ہوا اس نے اپنی ماں کی بات مان کر ہنر سیکھ لیا اور اسی کی بدولت جان بچ گئی۔  <EOS> بزرگ سچ ہی کہتے ہیں، ہنر کبھی نہ کبھی ضرور کام آتا ہے۔  <EOS>   <EOP>  <EOT>
ملک محمد احسن ایک دن دو شکاریوں نے چیتے کو دیکھا۔  <EOS> وہ اس کا پیچھا کرنے لگے۔  <EOS> چیتا ان سے جان بچا کر بھاگ گیا، لیکن شکاری جوان اور طاقتور تھے۔  <EOS> وہ بہت تیز دوڑتے تھے۔  <EOS>  چیتے نے سوچا:”شکاری مجھے پکڑ کر مار ڈالیں گے! میں کیا کر سکتا ہوں؟“ پھر بہت دور، اس نے کچھ موسیقی کی آواز سنی۔  <EOS>  ایک کسان اپنے کھیت میں ہل چلا رہا تھا اور یہ گیت گنگنا رہا تھا:”میں اپنے کھیت میں ہل چلاتا ہوں اور میں اپنا اناج بوتا ہوں اور میں بادلوں کو دیکھتا ہوں، جنھیں میں بارش لاتے دیکھتا ہوں۔  <EOS>  “ چیتا بھاگ کر کسان کے پاس پہنچا۔  <EOS> چیتے نے کہا:”براہِ کرم میری مدد کریں! شکاری میرا پیچھا کر رہے ہیں، وہ مجھے پکڑ کر مارنا چاہتے ہیں۔  <EOS> “ کسان کو چیتے پر ترس آ گیا۔  <EOS>  (جاری ہے)  <EOP>  اس نے کہا کہ آپ میری اناج کی کوٹھری میں چھپ سکتے ہیں۔  <EOS> چنانچہ چیتا چھلانگ لگا کر کسان کے اناج کی کوٹھری میں گھس گیا۔  <EOS> وہ بہت خاموشی سے بیٹھا سنتا رہا۔  <EOS>   <EOP>  جلد ہی شکاری کسان کے پاس پہنچے۔  <EOS>   <EOP>  انھوں نے کسان سے پوچھا:”کیا چیتا اس طرف آیا؟“  <EOP>  کسان نے کہا:”ہاں، لیکن وہ بھاگتا ہوا، وہاں اوپر پہاڑوں کے پیچھے چلا گیا ہے۔  <EOS> “ اس نے دور پہاڑوں کی طرف ہاتھ سے اشارہ کیا۔  <EOS>   <EOP>  شکاری کے چلے جانے کے بعد چیتا اناج کی کوٹھری سے باہر نکل آیا۔  <EOS> اس نے اپنا منہ کھولا، کسان کو اپنے لمبے، نوکیلے دانت دکھائے اور کہا:”میرے لئے ایک بھیڑ لاؤ، مجھے بھوک لگی ہے۔  <EOS>   <EOP>  “  <EOP>  کسان حیران تھا۔  <EOS> کسان نے کہا:”نہیں، میں کوئی امیر آدمی نہیں ہوں، میں تمہیں بھیڑ نہیں دے سکتا۔  <EOS> “  <EOP>  چیتے نے کہا:”پھر میں تمہیں کھا لوں گا۔  <EOS> “  <EOP>  کسان غصے میں تھا۔  <EOS> اس نے کہا:”میں نے تمہاری جان بچائی، تم میرا شکریہ کیوں نہیں ادا کرتے؟ تم مجھے کیوں مارنا چاہتے ہو؟“  <EOP>  چیتے نے کہا:”میں بھوکا ہوں، مجھے کھانا چاہیے۔  <EOS>   <EOP>  “  <EOP>  کسان نے کہا:”رکو، چیتے! مجھے مت مارو۔  <EOS> میں جانتا ہوں کہ تم بھوکے ہو اور تم کھانا چاہتے ہو، لیکن میں خوش حال آدمی نہیں ہوں پھر بھی جینا چاہتا ہوں۔  <EOS> شاید تم ٹھیک کہہ رہے ہو اور تمہاری بھوک مجھ سے زیادہ اہم ہیں، لیکن شاید میں بھی ٹھیک کہہ رہا ہوں۔  <EOS> چلیں اور جج کو ڈھونڈیں۔  <EOS> ہم کسی جج سے فیصلہ کروائیں گے۔  <EOS> “  <EOP>  چیتے نے کہا:”ٹھیک ہے، ہم آپ کے بیل سے پوچھیں گے۔  <EOS>   <EOP>  “  <EOP>  کسان کا بیل ہل کھینچ رہا تھا۔  <EOS> چیتے نے اس سے کہا:”بیل! مجھے بھوک لگی ہے اور مجھے جلدی کھانا چاہیے، ورنہ میں مر جاؤں گا۔  <EOS> میں کسان کو کھانا چاہتا ہوں، تمہارا کیا خیال ہے؟ کیا میں صحیح ہوں یا غلط؟“  <EOP>  بیل نے اپنے مالک کی طرف دیکھا۔  <EOS> اس نے سوچا:”میں اس آدمی کے لئے سخت محنت کرتا ہوں، میں اس کا ہل کھینچتا ہوں اور اس کے لئے سخت زمین توڑ دیتا ہوں، لیکن وہ کبھی میرا شکریہ ادا نہیں کرتا۔  <EOS>   <EOP>  “پھر بیل نے چیتے کی طرف دیکھا۔  <EOS> اس نے سوچا:”یہ چیتا بھوکا ہے، اگر وہ کسان کو کھائے گا تو وہ چلا جائے گا، اگر وہ اسے نہ کھائے تو شاید وہ مجھے کھا لے۔  <EOS> “  <EOP>  اس نے آخر میں کہا:”چیتے نے ٹھیک کہا، اسے کسان کو کھا لینا چاہیے۔  <EOS> “  <EOP>  کسان چلایا:”ارے نہیں، نہیں!“  <EOP>  پھر چیتے سے بولا:”براہِ کرم چیتے! ایک جج کافی نہیں ہے۔  <EOS> چلو دوسرا جج ڈھونڈتے ہیں۔  <EOS>   <EOP>  “  <EOP>  چیتے نے کہا:”ٹھیک ہے، ہم آپ کے گدھے سے پوچھیں گے؟“  <EOP>  کسان کا گدھا کھیت کے کنارے کھڑا تھا۔  <EOS> کسان اور چیتا اس کے پاس گئے۔  <EOS> کسان نے کہا:”میرے بوڑھے گدھے! میں نے اس چیتے کو شکاریوں سے بچایا۔  <EOS> اب وہ مجھے کھانا چاہتا ہے۔  <EOS> کیا یہ صحیح ہے یا غلط؟“  <EOP>  گدھے نے کسان کی طرف دیکھا اور کہا:”میں اپنے آقا کو بچانا نہیں چاہتا، وہ میری پیٹھ پر بھاری بوجھ ڈالتا ہے۔  <EOS>   <EOP>  وہ مجھے اپنی بڑی چھڑی سے مارتا ہے۔  <EOS> میں اس کے لئے کام کرتا ہوں اور وہ کبھی میرا شکریہ ادا نہیں کرتا۔  <EOS> “  <EOP>  پھر اس نے چیتے کی طرف دیکھا۔  <EOS> چیتے کا منہ کھلا ہوا تھا اور دانت نظر آ رہے تھے۔  <EOS> گدھے نے چیتے کے بڑے دانت اور اس کی سرخ زبان دیکھی تو سوچا کہ میں نہیں چاہتا کہ چیتا مجھ سے ناراض ہو۔  <EOS>   <EOP>  آخر گدھے نے کہا:”چیتے نے ٹھیک کہا، وہ بھوکا ہے۔  <EOS>   <EOP>  وہ کسان کو کھا سکتا ہے۔  <EOS> “  <EOP>  کسان چلایا:”نہیں، نہیں۔  <EOS> “  <EOP>  ”براہِ کرم چیتے! چلو ایک اور شخص سے پوچھتے ہیں۔  <EOS> دیکھو، لومڑی وہیں ہے، کھیت کے دوسری طرف۔  <EOS> ہم جا کر اس سے پوچھیں گے۔  <EOS> “  <EOP>  چنانچہ چیتا اور کسان لومڑی سے پوچھنے گئے۔  <EOS> کسان نے کہا:”لومڑی! براہِ کرم ہماری بات نہیں۔  <EOS> دو شکاری چیتے کا پیچھا کر رہے تھے، لیکن میں نے اسے اپنے اناج کی کوٹھری میں چھپا دیا، میں نے اس کی جان بچائی، اب وہ مجھے کھانا چاہتا ہے، لیکن میں زندہ رہنا چاہتا ہوں۔  <EOS>   <EOP>  یہ ٹھیک ہے یا میں ٹھیک ہوں؟ براہِ کرم فیصلہ کرنے میں ہماری مدد کریں۔  <EOS> “  <EOP>  لومڑی نے ایک لمحہ سوچا، پھر اس نے آدمی کی طرف دیکھا اور کہا:”میں سمجھی نہیں، تم صرف ایک آدمی ہو۔  <EOS> چیتا تم سے بڑا اور بھاری ہے۔  <EOS> تم نے اس بڑے جانور کو اپنے اناج کی کوٹھری میں کیسے ڈالا؟“  <EOP>  کسان نے کہا:”وہ اپنے آپ اندر کود گیا۔  <EOS> “  <EOP>  لومڑی نے کہا:”میں تم پر یقین نہیں کر سکتی، اناج کی کوٹھری چھوٹی ہے، اور چیتا بڑا ہے۔  <EOS>   <EOP>  وہ اس کے اندر نہیں جا سکتا تھا۔  <EOS> “  <EOP>  ”چیتے نے کہا:”لیکن میں نے یہ کیا! دیکھو میں تمہیں کر کے دکھاتا ہوں۔  <EOS> “ اور چیتا دوبارہ کسان کے اناج کی کوٹھری میں کود گیا۔  <EOS>   <EOP>  لومڑی نے کسان سے کہا:”جلدی کرو! چیتا اب تمہارا ہے، اسے مار ڈالو!“  <EOP>  چنانچہ کسان نے چیتے کو فوراً مار ڈالا۔  <EOS>   <EOP>  پھر کسان نے لومڑی سے کہا:”دوست! آپ نے چیتے سے میری جان بچائی، میں آپ کا شکریہ کیسے ادا کروں؟“  <EOP>  لومڑی نے کہا:”کیا تم واقعی میرا شکریہ ادا کرنا چاہتے ہو؟ پھر آپ مجھے اپنا مرغا دے دیں۔  <EOS>   <EOP>  “  <EOP>  ”یہاں ٹھہرو:”کسان نے کہا اور وہ چلا گیا۔  <EOS> اس نے سوچا:”لومڑی لالچی ہے، اگر میں آج اسے ایک مرغا دے دوں تو وہ کل واپس آئے گی اور مجھ سے ایک اور مانگے گی۔  <EOS> “  <EOP>  اس نے اپنے کتوں کو بلا لیا۔  <EOS> اس نے اپنے کتوں سے کہا:”لومڑی کو بھگا دو۔  <EOS> “چنانچہ کتے لومڑی کے پیچھے بھاگے اور اسے بھگا دیا۔  <EOS> لومڑی نے حیرانی سے اپنے سر کو ہلایا اور اپنے آپ سے کہنے لگی:”آدمی چیتے کی طرح بُرا ہے، وہ ظالم بھی ہے اور ناشکرا بھی۔  <EOS> “  <EOP>  <EOT>
صوفیہ صادق ایک دفعہ کا ذکر ہے کہ جلیل پور کے ایک گاؤں میں ایک مشہور ڈاکو رہتا تھا۔  <EOS> وہ اپنا قصہ بیان کرتے ہوئے بتاتا ہے، ایک بار میں اپنے ساتھیوں کے ساتھ ڈاکہ ڈالنے جا رہا تھا۔  <EOS> راستے میں ہم ایک جگہ کچھ دیر آرام کرنے بیٹھے تو وہاں ہم نے دیکھا کہ کھجور کے تین درخت ہیں۔  <EOS> جن میں سے دو پر تو خوب پھل لگے ہے جبکہ تیسرا بالکل خشک ہے۔  <EOS>  ایک چڑیا بار بار آتی ہے اور پھل دار درختوں پر سے تر و تازہ کھجور اپنی چونچ میں لے کر خشک درخت پر چلی جاتی ہے۔  <EOS> ہمیں یہ دیکھ کر بڑا تعجب ہوا، میں نے دس مرتبہ چڑیا کو کھجور لے جاتے ہوئے دیکھا تو مجھے جاننے کا تجسس ہوا کہ آخر اس خشک درخت پر ایسا کیا ہے جو یہ چڑیا بار بار پھل اُتار کر وہاں پہنچاتی ہے۔  <EOS>  یہی سوچ کر میں نے ارادہ کیا کہ کیوں نہ اس درخت پر چڑھ کر دیکھا جائے کہ وہاں ایسا کیا موجود ہے۔  <EOS>  (جاری ہے)  <EOP>  اس ارادے کے ساتھ میں جو درخت پر چڑھا تو کیا دیکھتا ہوں کہ وہاں ایک اندھا سانپ منہ کھولے پڑا ہے اور یہ چڑیا وہ تر و تازہ کھجور اس کے منہ میں ڈال رہی ہے۔  <EOS>   <EOP>  مجھے یہ دیکھ کر اس قدر حیرت ہوئی کہ میں بے اختیار رونے لگا۔  <EOS> میں نے کہا ”اے میرے اللہ! یہ سانپ جس کو مارنے کا حکم دیا گیا ہے، جب وہ اندھا ہو چکا ہے تب بھی تو نے اس کو روزی دینے کیلئے ایک چڑیا مقرر کر دی اور میں تو تیرا بندہ تیری توحید کا اقرار کرنے والا بھلا کیسے تیری رحمت سے مایوس ہو سکتا ہوں، کس طرح تیرے بندوں کا مال لوٹ کر انہیں نقصان پہنچا سکتا ہوں“۔  <EOS>   <EOP>  یہ سوچ کر میں نے اسی وقت اپنی تلوار توڑ ڈالی جو لوگوں کو لوٹنے میں کام دیتی تھی۔  <EOS> میں اپنے ساتھیوں کے پاس آیا تو میرے ہاتھ میں ٹوٹی ہوئی تلوار اور آنکھوں میں آنسو دیکھ کر وہ کہنے لگے”تجھے کیا ہو گیا ہے“؟  <EOP>  تب میں نے جواب دیا کہ میں نے اپنے رب سے توبہ کر لی ہے، اب بس مجھے انتظار ہے کہ میرا خدا میری معافی قبول کر لے“۔  <EOS>   <EOP>  یہ کہہ کر میں نے سارا قصہ اپنے ساتھیوں کو سنایا جس نے میرے ساتھیوں کے دل پر بھی بے حد اثر کیا۔  <EOS> خدا سے معافی مانگتے ہوئے سب نے اپنی اپنی تلواریں توڑ دیں اور وہ لوٹ کا سامان وہیں چھوڑ کر اپنے گھر چل دیے۔  <EOS>   <EOP>  <EOT>
ثوبیہ خان پیارے بچو! آپ میں سے بہت سے بچوں نے شہد کا چھتہ تو دیکھا ہو گا دراصل یہ موم کی دیواروں سے بنائی ہوئی کنگھیوں کا ایک مجموعہ ہوتا ہے، جس میں ہزاروں خانے موجود ہوتے ہیں۔  <EOS> مکھیاں درختوں پر جا کر اپنی ٹانگوں پر بنے ہوئے کنڈوں کی مدد سے موم حاصل کرتی ہیں اور منہ میں ڈال کر چباتی ہیں۔  <EOS> جب وہ مطلوبہ حد تک نرم ہو جاتا ہے تو اسے چھتے کے بہت پتلے خانے بنانے کے لئے استعمال کرتی ہیں۔  <EOS>  مکھی کے پیٹ میں ایک چھوٹی سی تھیلی ہوتی ہے جس سے ایک شفاف مادہ خارج ہوتا ہے جو خانوں کی پتلی دیواروں کو مضبوط کرنے کے لئے مدد دیتا ہے۔  <EOS> یہ فنِ تعمیر ہزاروں مکھیوں کی مشترکہ کاوشوں سے تکمیل کے مراحل سے گذرتا ہے۔  <EOS>  مکھیاں چھتے میں چھ کونوں والے ہزاروں خانوں کی مدد سے کم سے کم جگہ استعمال کرتی اور زیادہ سے زیادہ شہد ذخیرہ کرتی ہیں۔  <EOS>  (جاری ہے)  <EOP>  چھتے کی سلائس نما کنگھیاں بناتے ہوئے مکھیاں دونوں طرف کے خانوں کو زمین کے متوازی رکھنے کی بجائے انہیں 13 ڈگری اوپر کی طرف اٹھا دیتی ہیں اور اس طرح شہد لیک ہو کر زمین پر گرنے سے محفوظ ہو جاتا ہے۔  <EOS> ایسی عمدہ تعمیر کے لئے مکھیوں کو دونوں یا تینوں ٹکڑوں کے ایک ایک خانے کا پہلے سے حساب لگانا پڑتا ہو گا۔  <EOS> کئی ہزار مکھیاں ایسی شاندار اور جادوئی تعمیر کا حساب پہلے سے کیسے لگا لیتی ہیں یہ امر سائنسدانوں کے لئے اب تک حیرت کا باعث ہے۔  <EOS>   <EOP>  شہد کی مکھیوں کی ساری زندگی کی کمائی ایک شہد کا چمچ ہوتی ہے۔  <EOS> جسے ہمیں کھانے میں ایک سیکنڈ لگتا ہے۔  <EOS> شہد کی مکھیوں کو 20 لاکھ پھولوں کے چکر لگانے پڑتے ہیں صرف ایک پاؤنڈ شہد کے لئے۔  <EOS> شہد کی مکھیاں اپنے ایک چکر میں 50 سے 100 پھولوں پر بیٹھتی ہیں اور یہ 12 سے 15 میل فی گھنٹہ کی رفتار سے اُڑ سکتی ہیں۔  <EOS> یہ اپنے پروں کو ایک منٹ میں 12000 دفعہ پھڑپھڑا سکتی ہیں۔  <EOS>   <EOP>  شہد کی مکھیوں کے چھتے کے اندر تقریباً 60000 شہد بنانے والی ورکر مکھیاں موجود ہوتی ہیں جو شہد بناتی ہیں مختلف پھولوں پر بیٹھ کر وہ سبھی مادہ مکھیاں ہوتی ہیں۔  <EOS> ایک ملکہ مکھی ایک دن میں 2000 انڈے دینے کی صلاحیت رکھتی ہے۔  <EOS> ساری زندگی میں تقریباً دس لاکھ انڈے دینے کی صلاحیت رکھتی ہے۔  <EOS>   <EOP>  <EOT>
نذیر انبالوی دادا جان یوں اچانک چلے جائیں گے، عبداللہ نے ایسا کبھی سوچا بھی نہ تھا۔  <EOS> دس دن پہلے کی تو بات ہے، دادا جان اس کے ساتھ دکان پر گئے تھے۔  <EOS> جب وہ شاہ عالمی میں کھلونوں کی تھوک کی دکان میں پہنچے تو آس پاس کے دکاندار انھیں ملنے آ گئے تھے۔  <EOS> سب انھیں دکان میں دیکھ کر بہت خوش تھے۔  <EOS> کھلونوں کی دکان کیا تھی، اس میں پوری دنیا سے درآمد کیے کھلونے موجود تھے۔  <EOS>  یہ دکان سو سال قبل دادا جان کے والد نے شروع کی تھی۔  <EOS> تب دکان میں مقامی طور پر تیار کیے گئے کھلونے دستیاب ہوتے تھے۔  <EOS> دادا جان نے گورنمنٹ کالج سے بی اے کیا تھا۔  <EOS> اس کے بعد وہ مکمل طور پر کاروبار میں اپنے والد کا ساتھ دینے لگے تھے۔  <EOS> ان دنوں جاپانی کھلونے بہت پسند کیے جاتے تھے۔  <EOS> شاہ عالمی کے چند دکاندار ہی جاپان سے کھلونے منگواتے تھے۔  <EOS>  (جاری ہے)  <EOP>  وقت گزرتا رہا۔  <EOS>   <EOP>  اب ان کے بیٹے ارشد نے ان کا کاروبار سنبھال لیا تھا۔  <EOS> عبداللہ ان ہی کا بیٹا تھا۔  <EOS> عبداللہ جب چار سال کا ہوا تو وہ اپنے ساتھ دکان پر لے کر جانے لگے۔  <EOS> کھلونوں کے درمیان گول مٹول عبداللہ ایک پیارا سا گُڈا ہی نظر آتا تھا۔  <EOS> دادا جان کی جان تو ان کے پوتے عبداللہ میں تھی۔  <EOS> وہ اسے اپنا کھلونا کہتے تھے۔  <EOS>   <EOP>  ”عبداللہ آپ کا کھلونا ہے تو، یہ میرا بھی کھلونا ہے، ایسا نہ ہو یہ زیادہ لاڈ پیار سے بگڑ جائے۔  <EOS>   <EOP>  “ ارشد نے خدشہ ظاہر کیا۔  <EOS>   <EOP>  ”ایسا ہر گز نہیں ہو گا، عبداللہ بہت اچھا بچہ ہے، ابھی دس سال کا ہے، مگر باتیں سمجھ داری کی کرتا ہے، کھلونوں کے کام میں ابھی سے دلچسپی لینے لگا ہے۔  <EOS> “عبداللہ نے کمرے میں داخل ہوتے ہوئے دادا جان کا آخری جملہ سن لیا تھا۔  <EOS>   <EOP>  ”کھلونوں میں رہوں گا تو کھلونوں میں دلچسپی لوں گا، یہ میرے خاندان کا کاروبار ہے، میں اسے مزید ترقی دوں گا۔  <EOS>   <EOP>  “ عبداللہ اس وقت اپنی عمر سے بڑی بڑی باتیں کرنے لگا تھا۔  <EOS> دادا جان نے اس کی پیشانی چوم لی۔  <EOS> اس کی بلائیں لیں۔  <EOS> عبداللہ نے انٹرمیڈیٹ کے بعد دکان پر آنا شروع کر دیا۔  <EOS> اس کے والد خریداری کے لئے اکثر بیرونِ ملک جاتے تھے۔  <EOS> ان کی عدم موجودگی میں عبداللہ، دادا جان کے ساتھ کاروبار میں ان کا ہاتھ بٹاتا تھا۔  <EOS>   <EOP>  ایک دن عبداللہ دکان پر موجود تھا۔  <EOS>   <EOP>  دادا جان کسی کام سے دکان سے باہر تھے۔  <EOS> دکان کا ایک ملازم جمیل گودام سے کھلونے لینے گیا تو راستے میں ٹھوکر لگنے سے گر پڑا، جس سے کچھ کھلونے ٹوٹ گئے۔  <EOS> جمیل جب ٹوٹے کھلونے لے کر دکان میں آیا تو عبداللہ ان کھلونوں کو دیکھ کر آپے سے باہر ہو گیا۔  <EOS> اس نے جمیل کو کھری کھری سنائیں۔  <EOS> ٹھوکر لگنے سے جمیل کے پاؤں کا انگوٹھا زخمی ہو گیا تھا اور اس میں سے خون رس رہا تھا۔  <EOS>   <EOP>  شدید تکلیف کے باوجود وہ عبداللہ کی تلخ باتیں سن کر خاموش ہی رہا۔  <EOS> کچھ دیر بعد دادا جان آئے تو جمیل انھیں دیکھ کر پھوٹ پھوٹ کر رو دیا۔  <EOS>   <EOP>  ”جمیل میاں! کیا ہوا ہے؟“ دادا جان بولے۔  <EOS>   <EOP>  اس کے جواب میں جمیل نے ساری بات انھیں بتا دی۔  <EOS> دادا جان نے عبداللہ کو گھورا۔  <EOS> عبداللہ نے پہلی بار دادا جان کے چہرے پر اپنے لئے اتنی سختی دیکھی تھی۔  <EOS>   <EOP>  ”عبداللہ! کھلونے ٹوٹ گئے تو اس میں جمیل کی کوئی غلطی نہیں، ٹھوکر لگی اور یہ گر پڑے۔  <EOS> تم نے صرف کھلونوں پر نظر رکھی، ان کے زخمی انگوٹھے پر بھی نگاہ ڈالی ہوتی، دیکھو جمیل میاں کس قدر تکلیف میں ہیں، میں انھیں ڈاکٹر کے پاس لے کر جا رہا ہوں۔  <EOS> “ دادا جان بولتے چلے گئے۔  <EOS>   <EOP>  عبداللہ نے اپنی غلطی تسلیم کی تو دادا جان نے محبت بھرے انداز میں کہا:”دکان میں کام کرنے والے سارے ملازمین ہمارے دست و بازو ہیں، ہم ان کے بغیر کچھ بھی نہیں ہیں، ان کا خیال رکھنا ہمارا فرض ہے۔  <EOS>   <EOP>  “  <EOP>  اس کے بعد عبداللہ نے کسی ملازم کو نہیں ڈانٹا۔  <EOS> وہ ہر ملازم سے دوستانہ انداز میں بات کرتا۔  <EOS>   <EOP>  عبداللہ کو کیا خبر تھی کہ دادا جان یوں اچانک اسے روتا چھوڑ جائیں گے۔  <EOS> ایک ہفتہ قبل انھیں سینے میں درد محسوس ہوا تھا۔  <EOS> انھیں فوراً دل والے ہسپتال لے جایا گیا۔  <EOS> ابتدائی طبی امداد دینے کے بعد دوبارہ دل کا دورہ پڑا، جو جان لیوا ثابت ہوا۔  <EOS>   <EOP>  کسی کے وہم و گمان میں بھی نہیں تھا کہ ایسا ہو جائے گا۔  <EOS> گھر والوں کے ساتھ ساتھ کالونی اور بازار کے سبھی لوگ غمزدہ تھے۔  <EOS> عبداللہ کی آنکھوں سے آنسو خشک نہیں ہو رہے تھے۔  <EOS> اسے یقین ہی نہیں آ رہا تھا کہ دادا جان اب اس دنیا میں نہیں رہے۔  <EOS>   <EOP>  عبداللہ دادا جان کی وفات کے بعد پہلی بار باغ میں گیا تو ایک بھکاری، جو اکثر دادا جان کے پاس آتا ہے، وہ عبداللہ کے سامنے آ کھڑا ہوا۔  <EOS>   <EOP>  عبداللہ نے جیب میں ہاتھ ڈالا اور بھکاری کی مدد کی۔  <EOS> دادا جان کالونی کے بچوں میں کھلونے تقسیم کرتے تھے، وہ بچوں کو خوش دیکھ کر خوش ہوتے تھے۔  <EOS> ایسی ہی خوشی عبداللہ کو اس وقت ملی تھی، جب اس نے کالونی کے بچوں میں کھلونے تقسیم کیے تھے۔  <EOS> سب بچے بہت خوش تھے۔  <EOS> دادا جان جب دکان پر بیٹھے ہوتے تھے تو اگر کوئی بچہ دکان کے سامنے آ کر کھڑا ہو گیا اور کھلونوں کو دیکھنے لگا تو دادا جان اسے دکان میں بلا لیتے تھے۔  <EOS>   <EOP>  ”جی بچے! کون سا کھلونا پسند ہے؟“ دادا جان کی بات سن کر کچھ بچے گھبرا سے جاتے اور کچھ جھٹ اپنے پسندیدہ کھلونے کے بارے میں بتا دیتے۔  <EOS> تھوڑی سی دیر میں وہ کھلونا اس بچے کے ہاتھ میں ہوتا۔  <EOS> عبداللہ یہ منظر کئی بار دیکھ چکا تھا۔  <EOS> دادا جان کے رخصت ہونے کے بعد وہ اب خود اس منظر کا حصہ بن گیا تھا۔  <EOS> ہر وہ اچھا کام جو دادا جان کرتے تھے وہ بھی دہراتا۔  <EOS>   <EOP>  جب وہ ان کے کیے اچھے کاموں کو کرتا تو اسے ایسے محسوس ہوتا کہ اس کے دادا جان، پیارے دادا جان، اس کے آس پاس ہیں، وہ کہیں گئے نہیں، وہ فوراً اس کے سامنے آ کر کہیں گے:”شاباش میرے بیٹے! شاباش، کسی کو خوشی دینا ہی تو زندگی کا حاصل ہے۔  <EOS> “  <EOP>  دادا جان یوں تو ظاہری طور پر دنیا سے چلے گئے ہیں، مگر وہ اچھے کاموں کی صورت میں زندہ ہیں اور ہمیشہ زندہ رہیں گے۔  <EOS>   <EOP>  <EOT>
بشریٰ ذیشان پانچویں کلاس کی ٹیچر جب اندر داخل ہوئیں تو وہاں کا منظر غصہ دلانے کے لئے کافی تھا۔  <EOS> نوید نے موسیٰ کا گریبان پکڑ رکھا تھا، حذیفہ اپنی کرسی پر بیٹھا ہوا ریحان کو ایسے آوازیں لگا رہا تھا جیسے فلیٹوں کے باہر کھڑے ہو کر اکثر لوگ تیسری چوتھی منزل والوں کو آواز لگاتے ہیں۔  <EOS> کچھ اور بچے باتوں میں لگے ہوئے تھے۔  <EOS>  مس سلمیٰ کو یہ حالت دیکھ کر غصہ تو بہت آیا، لیکن غصے پر قابو پاتے ہوئے انھوں نے اونچی آواز میں کہا:”سب اپنی اپنی جگہ پر بیٹھ جائیں۔  <EOS> “ ”مس․․․․․مس! یہ نوید میرا گریبان پکڑ رہا تھا۔  <EOS> “ ”مس! اس نے پہلے مجھے دھکا دیا تھا۔  <EOS> “ ”نہیں مس! یہ جھوٹ بول رہے ہیں۔  <EOS> “ مس سلمیٰ کو معلوم تھا یہ نا ختم ہونے والی شکایتیں ہیں۔  <EOS>  (جاری ہے)  <EOP>  وہ دونوں آپس میں ہی بحث کرنے لگے تھے۔  <EOS>   <EOP>  ”خاموش ہو جائیں اور اپنی جگہ پر بیٹھ جائیں۔  <EOS> “ مس سلمیٰ کو معلوم تھا کہ دونوں میں سے کوئی بھی اپنی غلطی نہیں مانے گا۔  <EOS> نوید منہ بناتا ہوا اپنی جگہ پر بیٹھ گیا۔  <EOS> مس سلمیٰ نے سب سے کتابیں نکالنے کو کہا اور ایک دو بار صفحہ بتانے کے بعد بلیک بورڈ پر لکھ بھی دیا۔  <EOS> انھوں نے ایک دو لائنیں ہی پڑھائی تھیں کہ پیچھے سے آواز آئی:”مس! کون سا صفحہ نمبر؟“ نوید نے پوچھا۔  <EOS>   <EOP>  مس سلمیٰ کو غصہ آنا ایک فطری بات تھی، لیکن انھیں بچوں کو مارنا بلکہ زیادہ ڈانٹنے کی بھی اجازت نہیں تھی۔  <EOS> یہ اچھی بات ہے، لیکن نوید جیسے بچے اس کا ناجائز فائدہ اُٹھاتے ہیں۔  <EOS>   <EOP>  مس سلمیٰ نے پھر ضبط کرتے ہوئے کہا:”بلیک بورڈ کی طرف دیکھیں کیا لکھا ہے۔  <EOS> “  <EOP>  ”اوہ اچھا! میں نے دیکھا نہیں تھا۔  <EOS> “  <EOP>  مس سلمیٰ نے دوبارہ سبق شروع کیا ابھی تھوڑی دیر ہی گزری تھی ریحان کی آواز سنائی دی:”مس! نوید مجھے بار بار پنسل کی نوک چبھا رہا ہے۔  <EOS>   <EOP>  “  <EOP>  ”نہیں مس! غلطی سے ایک دفعہ لگ گئی تو فوراً شکایت کر دی، بعد میں بتاؤں گا میں تمہیں۔  <EOS> “ نوید نے غصے سے ریحان کو گھورتے ہوئے کہا۔  <EOS>   <EOP>  مس سلمیٰ نوید کی وجہ سے تنگ تھیں۔  <EOS> کلاس لینے کے بعد وہ سوچ رہی تھیں کہ اس کا کیا علاج کیا جائے۔  <EOS> پھر اچانک ان کے ذہن میں ایک خیال آیا اور ان کے چہرے پر مسکراہٹ چھا گئی۔  <EOS> اگلے دن مس سلمیٰ نے کلاس میں داخل ہوتے ہی اعلان کیا کہ آج میں ایک دن کے لئے اپنی جگہ نوید کو ٹیچر بنا رہی ہوں۔  <EOS>   <EOP>  یہ سن کر نوید خوشی خوشی اپنی جگہ سے کھڑا ہو گیا۔  <EOS>   <EOP>  ”آپ کسی بچے پر ہاتھ نہیں اُٹھائیں گے اور کلاس میں نظم و ضبط رہنا چاہیے۔  <EOS> “ مس سلمیٰ نے نوید کو ہدایت دی۔  <EOS>   <EOP>  ”مس! آپ فکر نہ کریں، میں بہت اچھے طریقے سے سب کو قابو میں کروں گا۔  <EOS> “  <EOP>  مس سلمیٰ کلاس نوید پر چھوڑ کر آ گئیں، لیکن تھوڑی دیر بعد ہی کلاس سے بہت زیادہ شور کی آواز آنے لگی۔  <EOS>   <EOP>  مس سلمیٰ کلاس میں داخل ہوئیں تو نوید سب کو چپ کرانے میں مصروف تھا، لیکن کوئی اس کی بات نہیں سن رہا تھا۔  <EOS> بے چارگی اس کے چہرے سے جھلک رہی تھی۔  <EOS>   <EOP>  ”مس! یہ لوگ میری بات ہی نہیں سن رہے۔  <EOS> “ نوید نے بے چارگی سے کہا۔  <EOS>   <EOP>  ”بیٹا! مجھے بھی ایسا ہی محسوس ہوتا ہے، جب آپ میری بات نہیں سنتے۔  <EOS> میں نے اسی لئے آپ کو ٹیچر بنایا تھا، تاکہ آپ کو احساس ہو۔  <EOS> “  <EOP>  ”مس! میں آپ سے وعدہ کرتا ہوں اب میں کسی کو بالکل تنگ نہیں کروں گا۔  <EOS> “  <EOP>  نوید نے تو اپنی ٹیچر سے وعدہ کر لیا اور معلوم نہیں وہ کب تک اس پر قائم رہتا ہے۔  <EOS> آپ بھی سوچیں کہ کہیں آپ بھی نوید کی طرح اپنی ٹیچر کو تنگ تو نہیں کرتے۔  <EOS>   <EOP>  <EOT>
انوار آس محمد ان کا اصل نام تو بلال تھا، لیکن سب ان کو بِلُّو بھائی کے نام سے پکارتے تھے۔  <EOS> بِلُّو بھائی ایک بھرے گھر کے فرد تھے۔  <EOS> ان کے والدین، بہن بھائی سب تھے۔  <EOS> بِلُّو بھائی، بہن بھائیوں میں سب سے بڑے تھے۔  <EOS> ان کا پڑھائی میں دل نہیں لگتا تھا۔  <EOS> اس کی ایک وجہ یہ بھی تھی کہ اپنے بچپن میں بہت بیمار رہے تھے۔  <EOS> ذہنی طور پر بھی وہ شروع ہی سے بہت کمزور تھے۔  <EOS>  اسکول کا سبق دماغی کمزوری کی وجہ سے یاد نہیں کر پاتے تھے۔  <EOS> بڑی مشکل سے انھوں نے دس جماعت تک تعلیم حاصل کی تھی۔  <EOS> اب ان کی عمر پچیس سال تھی۔  <EOS> وہ بہت محنتی تھے اور سب کے کام آتے تھے۔  <EOS> والد صاحب نے ایک رکشہ لے کر دے دیا تھا، جس سے بِلُّو بھائی روزی کماتے تھے۔  <EOS>  کچھ دنوں سے بِلُّو بھائی اُداس رہنے لگے تھے۔  <EOS>  (جاری ہے)  <EOP>  ان کے دل میں یہ خیال زور پکڑتا جا رہا تھا کہ کوئی بھی ان سے پیار نہیں کرتا، ان کی فکر نہیں کرتا۔  <EOS>   <EOP>  وہ مسافروں اور دوسرے لوگوں کا رویہ دیکھتے کہ معاشرے میں اکثر لوگ مزدوروں کی عزت نہیں کرتے۔  <EOS> وہ یہ نہیں دیکھتے کہ مزدور کتنی محنت کرتا ہے۔  <EOS> چونکہ وہ غریب ہے، اس لئے اس کی عزت نہیں کرتے۔  <EOS> بِلُّو بھائی کے رکشے میں بیٹھنے والے مسافروں میں سے بہت کم ان کی عزت کرتے تھے اور تمیز سے بات کرتے تھے۔  <EOS> بِلُّو بھائی سوچ میں پڑے رہتے تھے۔  <EOS> یہ بات سب نے محسوس کی تھی کہ بِلُّو بھائی الگ تھلگ رہنے لگے ہیں۔  <EOS>   <EOP>  نہ کسی سے زیادہ بات کرتے ہیں، نہ ہنستے بولتے ہیں۔  <EOS> سب انھیں سمجھاتے، پیار جتاتے، لیکن بِلُّو بھائی پر کوئی اثر نہ ہوتا۔  <EOS>   <EOP>  ناظم، بِلُّو بھائی کا ایک دوست تھا۔  <EOS> اس کا دنیا میں کوئی نہیں تھا۔  <EOS> وہ بِلُّو سے کہا کرتا کہ بِلُّو! تم خوش قسمت ہو کہ تمہارا خاندان موجود ہے۔  <EOS> مجھے دیکھو میرا کوئی بھی نہیں۔  <EOS>   <EOP>  بِلُّو بھائی اُس کی بات بھی سنی اَن سنی کر دیتے تھے۔  <EOS>   <EOP>  اب بِلُّو بھائی فیصلہ کر چکے تھے کہ وہ کسی کے معاملے میں نہیں پڑیں گے، نہ کسی کے کام آئیں گے اور نہ کسی سے زیادہ بات کریں گے۔  <EOS> کوئی مجھے نہیں پوچھتا تو میں بھی کسی کو نہیں پوچھوں گا۔  <EOS>   <EOP>  دن گزرتے رہے۔  <EOS> بِلُّو بھائی بدل چکے تھے۔  <EOS> اُداسی بڑھی تو چِڑچِڑے ہو گئے۔  <EOS> کسی سے ڈھنگ سے بات بھی نہیں کرتے۔  <EOS> کچھ ہی دنوں میں بِلُّو بھائی نے محسوس کیا کہ اب وہ پہلے سے بھی زیادہ پریشان رہنے لگے ہیں۔  <EOS>   <EOP>  ایک دن وہ بہت تھکے ہوئے تھے۔  <EOS> انھوں نے ایک پارک کے پاس رکشہ روکا اور آرام کرنے کے لئے گھاس پر لیٹ گئے۔  <EOS> یکا یک بِلُّو بھائی کی نظر قریب ہی ایک کوّے پر پڑی۔  <EOS> کوّا زخمی تھا اور اس سے اُڑا نہیں جا رہا تھا۔  <EOS> ایک دوسرا کوّا وہاں بیٹھا کائیں کائیں کر رہا تھا، جیسے اپنے زخمی ساتھی کی حفاظت کر رہا ہو۔  <EOS>   <EOP>  بِلُّو بھائی دلچسپی سے ان کو دیکھنے لگے۔  <EOS>   <EOP>  ان کا دل چاہا کہ زخمی کوّے کو اُٹھا کر گھونسلے میں رکھ دیں، مگر وہ تو اب کسی کی مدد نہیں کرتے تھے، اس لئے اپنی جگہ سے نہیں ہلے۔  <EOS> اگلے ہی لمحے ان کی نظر ایک بلی پر پڑی، جو زخمی کوّے کو کھانا چاہتی تھی، لیکن وہ ایسا نہیں کر پا رہی تھی، کیونکہ اب وہاں بہت سے کوّے جمع ہو چکے تھے۔  <EOS> کوّوں کا اتحاد دیکھ کر بِلُّو بھائی کی آنکھوں میں آنسو آ گئے۔  <EOS>   <EOP>  یہ پرندے ایک دوسرے کے کام آتے ہیں اور میں انسان ہو کر کسی کے کام نہیں آتا۔  <EOS> انھوں نے سوچا اور اپنی جگہ سے اُٹھے۔  <EOS> زخمی کوّے کو اُٹھا کر انھوں نے گھونسلے میں رکھ دیا اور پھر اپنے گھر کی طرف چل دیے۔  <EOS> انھوں نے فیصلہ کر لیا تھا کہ خواہ کچھ بھی ہو جائے، اب وہ لوگوں کے کام آئیں گے، ان کی مدد کریں گے۔  <EOS> وہ خیالوں میں گم رکشہ چلا رہے تھے کہ ان کا رکشہ فٹ پاتھ پر چڑھ کر نالے میں جا گرا۔  <EOS>   <EOP>  حادثہ ہوتے ہی وہ بے ہوش ہو گئے۔  <EOS> ان کے سر پر چوٹ لگی تھی اور خون بہہ رہا تھا۔  <EOS> جب بِلُّو بھائی کی آنکھ کھلی تو انھوں نے خود کو ایک ہسپتال کے بستر پر پایا۔  <EOS> گھر کے تمام افراد ان کے گرد جمع تھے۔  <EOS> سب کے چہروں پر فکر تھی۔  <EOS> اس وقت بِلُّو بھائی کو یہ احساس بھی ہو گیا تھا کہ سب ان سے کتنا پیار کرتے ہیں۔  <EOS> میں اکیلا نہیں ہوں۔  <EOS> ان کی آنکھ میں خوشی کے آنسو آ گئے اور انھیں اپنی غلط سوچ پر شرمندگی بھی ہوئی۔  <EOS>   <EOP>  <EOT>
محمد عمیر جمیل، منگھو پیر میں شیشے کے شوکیس میں خاموش پڑا تھا۔  <EOS> بلب سے نکلنے والی تیز روشنی مجھ پر پڑ رہی تھی۔  <EOS> آنے والے ہر شخص کی نگاہ مجھ پر پڑتی اور وہ میری تصویر کھینچتا، جیسے میں دنیا کا آٹھواں عجوبہ ہوں۔  <EOS>  عجوبہ تو میں ہوں ہی، کیونکہ آج سے دو ہزار سال پہلے مصر میں میرے ذریعے ہی تجارت ہوتی تھی۔  <EOS> حیران کن بات یہ تھی کہ میں دھات کا بنا تھا، جسے بھٹی میں ڈھالا گیا تھا۔  <EOS>  آہستہ آہستہ مصر کی تہذیب کا زوال شروع ہو گیا۔  <EOS> مصر کی سلطنت کمزور ہوتی گئی اور اس پر بیرونی حملے بڑھ گئے۔  <EOS> عراق کے شہر بابل میں قحط سالی ہوئی اور عراق کے لوگ غلہ خریدنے مصر آنے لگے۔  <EOS>  میں ایسے ہی حالات کے مارے ایک سوداگر کے تھیلے میں تھا، جو مصر غلہ خریدنے آیا تھا۔  <EOS>  (جاری ہے)  <EOP>  اس نے اپنے تھیلے سے سامان نکالا تو بے دھیانی میں، میں بھی باہر گر گیا۔  <EOS>   <EOP>  ابھی میں اپنی اس آزادی کا جشن منا رہا تھا کہ بارش شروع ہو گئی اور میں پانی میں بھیگ گیا۔  <EOS> کچھ دیر بعد میری طبیعت خراب ہو گئی۔  <EOS> میں چونکہ دھات سے بنا تھا، اس لئے پانی نے بھی اپنا اثر دکھانا شروع کر دیا اور میری رنگت تبدیل ہو گئی، پھر اس کے بعد مجھے کچھ یاد نہیں رہا۔  <EOS>   <EOP>  آنکھ کھلی تو دنیا جدید دور میں داخل ہو چکی تھی اور میں مصری میوزیم کے ایک شوکیس میں پڑا اپنی تاریخ بیان کر رہا تھا کہ میں یہاں کیسے پہنچا۔  <EOS> زنگ لگنے کے بعد میں ریت کے صحرا میں دھنس گیا اور دو ہزار سال بعد جب مصر کے ماہرِ آثارِ قدیمہ نے کھدائی کے دوران مجھے پایا تو اس کے توسط سے میں اس میوزیم کی روشنیوں میں بیٹھا دو ہزار سال پہلے اور آج کے دور کا موازنہ کر رہا ہوں۔  <EOS>   <EOP>  <EOT>
عاصم جمیل ایک دفعہ کا ذکر ہے، کسی جنگل میں ایک ظالم شیر رہتا تھا۔  <EOS> ہر روز دو تین جانوروں کو ہلاک کر دیتا تھا۔  <EOS> جنگل کے سبھی جانور اس سے ڈرتے تھے، اسی جنگل میں ایک چالاک بندر بھی رہتا تھا جو دوسرے ساتھیوں کی طرح شیطان نہیں تھا۔  <EOS> وہ اپنے کام سے کام رکھتا تھا۔  <EOS> ایک دن وہ کسی کام سے جنگل میں پھر رہا تھا کہ شیر نے اس کے بچے اور کئی ساتھیوں کو مار ڈالا۔  <EOS>  جب وہ واپس آیا تو انہیں مرا ہوا دیکھ کر بہت رویا۔  <EOS> اسے جلد ہی معلوم ہو گیا کہ یہ حرکت شیر کی ہے۔  <EOS> اس نے اپنے آپ سے وعدہ کیا کہ ان کی موت کا بدلہ لینے تک چین سے نہیں بیٹھے گا۔  <EOS> بندر نے سوچا کہ وہ اکیلا تو کچھ بھی نہیں کر سکتا۔  <EOS> ہاں! اگر دوسرے جانور بھی ساتھ مل جائیں تو سب شیر کو مار سکتے ہیں۔  <EOS> لیکن پھر اسے خیال آیا کہ وہ سب تو شیر سے بہت ڈرتے ہیں، اس کا ساتھ بھلا کون دے گا۔  <EOS>  (جاری ہے)  <EOP>  یہ سوچ کر بندر ایک منصوبہ بناتا ہے۔  <EOS> وہ جنگل کے بہت سے جانوروں کو اکٹھا کرتا ہے اور ان سے کہتا ہے ”دیکھو میرے بھائیوں! اگر ہم نے جلد ہی شیر کا کچھ نہیں کیا تو وہ آہستہ آہستہ ہم سب کو مار دے گا۔  <EOS> اگر ہمیں زندہ رہنا ہے تو ہمیں شیر کو مارنا ہو گا“۔  <EOS> تمام جانور شیر کو مارنے کے لئے تیار ہو جاتے ہیں۔  <EOS> اتنے میں بوڑھا ہرن پوچھتا ہے ”شیر کو مارے گا کون؟“ بندر کہتا ہے ”ہم میں سے تو کوئی شیر کو مار نہیں سکتا لیکن شیر کو شیر تو مار سکتا ہے ناں!“ تمام جانور حیران ہو کر پوچھتے ہیں ”دوسرا شیر کہاں ہے؟“ بندر کہتا ہے اب تم سب جاؤ، صبح یہیں ملاقات ہو گی۔  <EOS>   <EOP>  کچھ ڈرپوک جانور شیر کے پاس پہنچ جاتے ہیں اور کہتے ہیں کہ ”بندر آپ کو مروانے کے لئے کسی دوسرے شیر کو جنگل میں لانے والا ہے، جو صبح آپ کو مار دے گا۔  <EOS> شیر ہنس کر کہنے لگا:”صبح میں نہیں، وہ بندر میرے ہاتھوں مرے گا۔  <EOS> تم سب کو یہ خبر مجھ تک پہنچانے کا انعام ملے گا“۔  <EOS>   <EOP>  جب صبح ہوتی ہے تو شیر اس جگہ پہنچتا ہے۔  <EOS> کچھ دور اسے ایک شیر بیٹھا نظر آتا ہے۔  <EOS>   <EOP>  ظالم شیر دوسرے شیر کو مارنے کے لئے اس کی طرف دوڑتا ہے۔  <EOS> وہ اچانک ایک بہت گہری کھائی میں گر جاتا ہے،اور وہاں پر لگی ہوئی نوکدار لکڑیاں کسی خنجر کی طرح اس کے جسم میں پیوست ہو جاتی ہیں، جس سے شیر وہیں مر جاتا ہے۔  <EOS>   <EOP>  شیر کی ہلاکت کے بعد بندر شیر کی نقلی کھال اتار پھینکتا ہے، اور جانوروں کی جانب دیکھتے ہوئے کہتا ہے ”میں نے اپنا وعدہ پورا کر دیا“۔  <EOS>   <EOP>  سبھی جانور حیران بھی ہوتے ہیں اور شرمندہ بھی۔  <EOS> پھر بندر ان سے کہتا ہے، ”میں جانتا تھا کہ تم سب شیر سے بہت ڈرتے ہو اور میں جو بھی تم سے کہوں گا تم وہ شیر کو بتا دو گے۔  <EOS> اس لئے میں نے یہ چال چلی۔  <EOS> میں نے پہلے ایک کھائی دیکھی، اس میں نوکدار لکڑیاں رکھیں، پھر تم سے جھوٹ بولا کہ اس جنگل میں ایک اور شیر آ گیا ہے تاکہ تم ظالم شیر کو بتاؤ اور وہ غصے میں آئے اور اسی عالم میں اس گڑھے میں جا گرے“۔  <EOS> یہ سن کر سبھی جانور خوشی سے جھومنے لگے۔  <EOS>   <EOP>  <EOT>
عائشہ ناز راحیل روتے ہوئے اپنی دادی کے کمرے میں داخل ہوا۔  <EOS> اسے روتا دیکھ اس کی دادی سخت پریشان ہو کر اس سے پوچھنے لگیں، ”کیا ہوا بیٹے! اتنا کیوں رو رہے ہو؟“ راحیل اپنے آنسو پونچھتے ہوئے کہنے لگا، ”دادی امّی آج میرا یونٹ ٹیسٹ تھا اور سچ کہتا ہوں، دادی امّی! میں نے سب کچھ یاد کیا تھا، پورا پورا پڑھا تھا لیکن امتحان ہال میں جب پیپر ہاتھ میں آیا تو مجھے کچھ بھی یاد نہیں آ رہا تھا۔  <EOS>  میں سب کچھ بھول گیا تھا۔  <EOS> سب بچے لکھ رہے تھے سوائے میرے۔  <EOS> میں نے اپنا پورا پرچہ خالی چھوڑ دیا۔  <EOS> اب میں فیل ہو جاؤں گا۔  <EOS> “ اتنا کہہ کر راحیل دوبارہ پھوٹ پھوٹ کر رونے لگا۔  <EOS> اس کی دادی نے اس کو چپ کرایا اور کہا۔  <EOS>  ”اچھا راحیل بیٹا۔  <EOS> میرا ایک کام کرو۔  <EOS>  (جاری ہے)  <EOP>  سامنے کے باغ سے چند گلاب توڑ لاؤ اور وہاں سے آتے وقت اس باغ کے مالی کو خوب برا بھلا کہنا۔  <EOS>   <EOP>  “  <EOP>  راحیل نے حیرانی سے اپنی دادی کے چہرے کو تکتے ہوئے کہا ”دادی امّی اگر میں اسے برا بھلا کہوں گا تو پھول دینا تو دور، وہ مجھے مار مار کر وہاں سے بھگا دے گا۔  <EOS> “  <EOP>  اس کی دادی جو اس کی بات کو غور سے سن رہی تھیں، کہنے لگیں:”اچھا اور جو تم اتنے دنوں سے اپنے استادوں کا مذاق اڑاتے تھے، ان کی نقل اتارتے تھے، انھیں برا بھلا کہتے تھے۔  <EOS> ہمارے سمجھانے کے باوجود انہیں نام رکھتے تھے۔  <EOS> تو تم کیسے امید کرتے ہو کہ تمہیں علم حاصل ہو گا۔  <EOS> “  <EOP>  راحیل نے شرمندگی سے اپنی گردن جھکا لی۔  <EOS> اور کہا:”دادی امّی واقعی مجھ سے بہت بڑی غلطی ہو گئی جس کی مجھے سزا ملی۔  <EOS> لیکن میں آپ سے وعدہ کرتا ہوں کہ اب میں اپنے اساتذہ کا احترام کروں گا۔  <EOS> “  <EOP>  <EOT>
عائشہ فیض ”ارے! ارے تم میرے اوپر سے گزر گئے بھائی! اب واپس آ کر دوبارہ گزرو، ورنہ میرا قد چھوٹا رہ جائے گا۔  <EOS> “آریان نے شاہ زیب سے کہا۔  <EOS>  ”اسما بیٹا! ذرا چپل سیدھی کر دو۔  <EOS> “ اسما کی امی نے آواز دی تو وہ چپل سیدھی کرنے لگی۔  <EOS>  ”نادیہ بیٹا! پاؤں مت ہلاؤ، شیطان جھولا جھولتا ہے۔  <EOS> “ ”سیما بیٹی! تمہیں کتنی مرتبہ سمجھایا ہے کہ عصر کے بعد جھاڑو نہیں دیتے۔  <EOS>  “سیما جھاڑو لگا رہی تھی، کیونکہ آج کل گرد بہت اُڑ رہی تھی۔  <EOS> اس نے جھاڑو چھوڑ دی اور دوسرے کاموں میں مصروف ہو گئی۔  <EOS>  ”امی! بھائی کے ہاتھ پر دھاگے کیوں باندھ رہی ہیں؟“ عمر نے حیران ہوتے ہوئے پوچھا۔  <EOS>  ”بیٹا! یہ دھاگا لوگوں کی نظرِ بد سے بچانے کے لئے بچوں کے ہاتھوں میں باندھتے ہیں۔  <EOS>  (جاری ہے)  <EOP>  “  <EOP>  ایسی کچھ باتوں کا تعلق تو ادب و آداب سے ہے، کچھ دیکھا دیکھی رائج ہو گئیں اور پھیلتی چلی گئیں۔  <EOS>   <EOP>  مثلاً کسی کے اوپر سے جانا بے ادبی میں شمار ہوتا ہے، اس لئے بڑے بوڑھوں نے اپنے بچوں کو تنبیہ کے لئے اس طرح سے ڈرایا تاکہ بچہ ایسی حرکت نہ کرے۔  <EOS> ایسے ہی چپل سیدھی کرنا بھی ایک اچھا عمل ہے، تاکہ چپل یا جوتے کے نیچے اگر کچھ لگا ہو تو نظر نہ آئے۔  <EOS> پاؤں ہلانا تو ویسے بھی دوسرے کی طبیعت پہ گراں گزرتا ہے۔  <EOS>   <EOP>  شام سے پہلے صفائی کرنے کی عادت ڈلوانے کے لئے عصر کے بعد جھاڑو لگانے کو منع کیا جاتا تھا۔  <EOS>   <EOP>  یہ دھاگے والی بات تو صدیوں تک ہندوؤں کے ساتھ رہتے رہتے ان کی دیکھا دیکھی مسلمانوں میں بھی پختہ ہو گئی۔  <EOS> راکھی ہندوؤں کا تہوار ہے، جس میں کسی کے ہاتھ پر دھاگا باندھتے ہیں، تاکہ وہ ہر بلا سے محفوظ رہے۔  <EOS> ہمارے ہاں بھی نظرِ بد سے بچنے کے لئے کالا دھاگا باندھا جانے لگا۔  <EOS>   <EOP>  اس غرض سے بچے کے ماتھے پر کالا سا نشان بھی بنا دیا جاتا ہے۔  <EOS>   <EOP>  <EOT>
محمد عرفان رامے شہزاد گاؤں کا سب سے نکما لڑکا سمجھا جاتا تھا۔  <EOS> اس کے والد بشیر احمد طویل عرصے تک گاؤں میں بطور چوکیدار اپنی خدمات انجام دیتے رہے تھے۔  <EOS> گاؤں کے لوگ ان کی بہت عزت کرتے تھے۔  <EOS> بڑھاپے اور بیماری کے باعث اب ان کے لئے کام کرنا ممکن نہیں رہا تھا۔  <EOS> ایک روز گاؤں کے چند بڑوں نے فیصلہ کیا اگر شہزاد اپنے والد کی جگہ چوکیداری شروع کر دے تو ان کے گھر کا چولہا جلتا رہے گا۔  <EOS>  جب یہ تجویز شہزاد کے سامنے رکھی گئی تو وقتی طور پر اس نے کام کرنے کی ہامی بھر لی، لیکن کچھ ہی دنوں بعد چوکیداری سے بے زار ہو کر شہر چلا گیا۔  <EOS>  شہزاد کئی روز شہر میں رہنے کے بعد گاؤں واپس آ گیا تھا۔  <EOS> وہ ملازمت کی تلاش میں شہر گیا تھا، مگر اپنی آرام طلبی اور سستی کے باعث وہاں کوئی کام نہ کر سکا۔  <EOS>  (جاری ہے)  <EOP>  اسے گاؤں پہنچ کر معلوم ہوا کہ یہاں ایک خونخوار شیر نے دہشت پھیلائی ہوئی ہے۔  <EOS>   <EOP>  یہ شیر جانے کہاں سے پُرسکون قریبی جنگل میں آ دھمکا تھا اور اب تک گاؤں کے کئی جانوروں کا شکار کر چکا تھا۔  <EOS>   <EOP>  اب وہ مستقل گاؤں آ گیا تھا، لیکن کسی نے اسے چوکیداری پر مجبور نہیں کیا تھا۔  <EOS> اب وہ شیر سے مقابلہ کرنے کا سوچ رہا تھا، تاکہ گاؤں والوں کی نظروں میں اپنی ساکھ بہتر بنا سکے۔  <EOS> شہزاد آرام طلب ضرور تھا، لیکن بزدل نہیں۔  <EOS> وہ اندھیرا پھیلتے ہی چھت پر چڑھ جاتا تھا تاکہ شیر کی آمد و رفت پر نظر رکھ سکے۔  <EOS>   <EOP>  اُس رات چاندنی پھیلی ہوئی تھی اور کافی فاصلے تک دیکھا جا سکتا تھا۔  <EOS> رات کا پچھلا پہر تھا جب شہزاد نے گاؤں کی ایک پگڈنڈی پر شیر کو جاتے دیکھا۔  <EOS> شیر نے جبڑوں میں کوئی جانور دبوچ رکھا تھا۔  <EOS> شہزاد کو تین راتوں کی نگرانی کے بعد شیر دکھائی دیا تھا۔  <EOS> وہ اس موقع کو ضائع نہیں کرنا چاہتا تھا، چنانچہ اس کے تعاقب میں نکل گیا۔  <EOS>   <EOP>  شیر کا رُخ مٹی کے بڑے ٹیلے کی طرف تھا، جس کے دوسری جانب جنگل شروع ہو جاتا تھا۔  <EOS>   <EOP>  شہزاد محتاط انداز میں اس کا تعاقب کرتا رہا اور ایک ایسے مقام پر پہنچ گیا، جہاں بیٹھ کر شیر نے اپنے شکار سے پیٹ بھرا۔  <EOS> کھانے کے بعد شیر نے بھرپور انگڑائی لی اور جنگل میں غائب ہو گیا۔  <EOS> یہاں بکھری ہوئی پرانی ہڈیاں دیکھ کر شہزاد سمجھ گیا کہ شیر اپنا شکار یہیں لا کر کھاتا تھا۔  <EOS> سب کچھ اپنی آنکھوں سے دیکھنے کے بعد شہزاد واپس گھر آ گیا اور اگلی صبح اپنے والد کی بندوق نکال کر صاف کرنے لگا۔  <EOS>   <EOP>  ”یہ صبح صبح کیا کر رہے ہو بیٹا؟“ بشیر احمد نے اسے دیکھ کر حیرت سے پوچھا۔  <EOS>   <EOP>  ”بندوق کی صفائی کر رہا ہوں بابا! کسی بھی وقت ضرورت پڑ سکتی ہے۔  <EOS> شیر نے گاؤں میں خوف پھیلایا ہوا ہے۔  <EOS> “وہ بندوق صاف کرتے ہوئے بولا۔  <EOS>   <EOP>  ”تو یہ بات ہے․․․․ویسے اگر شیر آ گیا، تو، تم کیا کرو گے؟“ بابا مسکرائے۔  <EOS>   <EOP>  ”میں اسے گولیوں سے بھون ڈالوں گا۔  <EOS>   <EOP>  “ اس کا لہجہ پُرعزم تھا۔  <EOS>   <EOP>  ”جہاں تک مجھے یاد ہے تم نے تو کبھی چوہا تک نہیں مارا، شیر کیسے مارو گے؟“  <EOP>  بابا نے شرارت بھرے لہجے میں کہا تو شہزاد بھی مسکرا دیا۔  <EOS> بابا نے خود اسے بندوق چلانے کی تربیت دی تھی اور اب اس کی کاہلی کا مذاق اُڑا رہے تھے۔  <EOS>   <EOP>  شیر کی نگرانی کرتے کئی روز گزر گئی۔  <EOS> آج بھی آدھی رات گزر چکی تھی اور شہزاد ٹیلے کے قریب ایک درخت کی شاخ پر بیٹھا تھا۔  <EOS>   <EOP>  آج وہ اتنا چوکنا تھا کہ کوئی اس پر طنز نہیں کر سکتا تھا۔  <EOS>   <EOP>  چاند بادلوں میں چھپا ہوا تھا اور چاندنی بہت مدھم تھی۔  <EOS> شہزاد عقابی نظروں سے اندھیرے میں دیکھ رہا تھا۔  <EOS> بہت دیر بعد اسے شیر مٹی کے ٹیلے کی جانب آتا دکھائی دیا۔  <EOS> آج اس کے پاس شکار نہیں تھا، کیونکہ گاؤں والوں نے اپنے جانور کمروں کے اندر بند کر دیے تھے۔  <EOS> بھوکے شیر کا رُخ جانوروں کی اُن بچی کھچی ہڈیوں کی طرف تھا، جنہیں وہ شکار کر کے لاتا تھا۔  <EOS>   <EOP>  جیسے ہی شیر ٹیلے کے نزدیک پہنچا، چونک کر اِدھر اُدھر دیکھنے لگا۔  <EOS> شاید اسے وہاں کسی کی موجودگی کا احساس ہو گیا تھا۔  <EOS> شکار کی اُمید پر بھوکا شیر پوری طرح چوکس ہو گیا تھا۔  <EOS> وہ محتاط انداز میں اِدھر اُدھر دیکھتے ہوئے آگے بڑھا۔  <EOS> جلد ہی اُسے معلوم ہو گیا کہ کوئی ٹیلے کے قریب درخت پر بیٹھا ہے۔  <EOS>   <EOP>  شہزاد بھی صورت حال سے نبٹنے کے لئے تیار تھا۔  <EOS>   <EOP>  اُسے شکار کا تجربہ تو نہیں تھا، لیکن اب پیچھے ہٹنا بھی ممکن نہیں رہا تھا۔  <EOS> اس نے شاخ پر بیٹھے بیٹھے بندوق سیدھی کی اور شیر کی دونوں آنکھوں کے درمیان کھوپڑی کا نشانہ باندھ لیا۔  <EOS>   <EOP>  اب وہ شیر کے قریب آنے کا انتظار کر رہا تھا۔  <EOS> جیسے جیسے درندہ آگے بڑھ رہا تھا، شہزاد کے دل کی حرکت تیز ہوتی چلی جا رہی تھی، لیکن اسے اپنے حواس پر قابو رکھنا تھا۔  <EOS>   <EOP>  جیسے ہی خونی درندہ مزید آگے بڑھا، شہزاد نے بندوق کا ٹریگر دبا دیا۔  <EOS>   <EOP>  علاقہ دور دور تک فائر کی آواز سے گونج اُٹھا۔  <EOS> گھونسلوں میں سوئے ہوئے پرندے گھبرا کر شور مچانے لگے۔  <EOS> درخت کی وہ شاخ جس پر شہزاد بیٹھا تھا، زیادہ مضبوط نہیں تھی۔  <EOS> فائر کرتے وقت جب اس کے جسم کو بندوق سے جھٹکا لگا تو شاخ تنے سے جدا ہو گئی اور شہزاد اپنا توازن کھو کر زمین پر جا گرا۔  <EOS>   <EOP>  بلندی سے گرنے کے باعث اس کی ٹانگ پر شدید جوٹ آئی تھی۔  <EOS> بندوق اس کے ہاتھ سے نکل کر زمین پر جا گری تھی۔  <EOS> وہ زخمی ٹانگ پکڑ کر درد سے کراہنے لگا۔  <EOS>   <EOP>  خطرہ اب بھی موجود تھا۔  <EOS> شہزاد نے گردن گھما کر شیر کی طرف دیکھا تو جسم میں خوف کی لہر دوڑ گئی۔  <EOS> گولی سر کی بجائے شیر کی ٹانگ میں لگی تھی اور وہ دوبارہ حملے کی تیاری کر رہا تھا۔  <EOS>   <EOP>  وقت بہت کم تھا۔  <EOS>   <EOP>  شہزاد نے جلدی سے بندوق اُٹھا لی اور لوڈ کرنے کے بعد دوسرا فائر کر دیا، لیکن بہت دیر ہو چکی تھی۔  <EOS> شیر اس پر حملہ کرنے کے لئے لمبی جست لگا چکا تھا۔  <EOS> ماحول ایک مرتبہ پھر فائر کی آواز سے گونج اُٹھا۔  <EOS> اس بار شہزاد کی چیخ بھی اس شور کا حصہ تھی۔  <EOS>   <EOP>  گولی کی آواز سن کر بشیر احمد کی آنکھ کھلی تو وہ ہڑبڑا کر اُٹھ بیٹھے۔  <EOS> انھوں نے لالٹین کی روشنی میں جائزہ لیا تو شہزاد بندوق سمیت غائب تھا۔  <EOS>   <EOP>  بیٹے کا خیال آتے ہی اُن کا کلیجہ منہ کو آ گیا۔  <EOS> وہ لاٹھی کے سہارے چلتے ہوئے گھر سے باہر نکل آئے۔  <EOS> گاؤں کے دیگر لوگ بھی وہاں جمع ہو گئے۔  <EOS> جلد ہی نوجوان بیل گاڑیوں پر سوار ہو کر ٹیلے کی جانب روانہ ہو گئے۔  <EOS> سب کا خیال تھا کہ آواز اسی طرف سے آئی تھی۔  <EOS>   <EOP>  جب وہ ٹیلے کے نزدیک پہنچے تو وہاں کا منظر دیکھ کر سب کے منہ حیرت اور خوف سے کھلے رہ گئے۔  <EOS> خون میں لت پت شیر درخت کے نزدیک پڑا تھا، جبکہ شہزاد کا آدھا جسم اس کے نیچے دبا ہوا تھا۔  <EOS>   <EOP>  شہزاد کی گرفت بندوق پر اب بھی مضبوط تھی۔  <EOS>   <EOP>  چند نوجوان تیزی سے آگے بڑھے اور مردہ شیر کو گھسیٹ کر شہزاد سے دور کر دیا۔  <EOS> شہزاد کی ٹانگ زخمی تھی۔  <EOS> وہ صدمے سے بے ہوش تھا۔  <EOS> لوگ اسے گاؤں کے مطب میں لے آئے اور حکیم صاحب نے اس کا علاج شروع کر دیا۔  <EOS> جلد ہی شہزاد کو ہوش آ گیا۔  <EOS> وہ حیرت سے اپنے گرد جمع لوگوں کو دیکھنے لگا، جو زندگی میں پہلی بار اُسے بزدل اور نکما نہیں، بلکہ بہادر قرار دے رہے تھے۔  <EOS> آج بشیر احمد کا سر بھی فخر سے بلند تھا۔  <EOS> وقت نے اُن کے بیٹے کو گاؤں کا سب سے بہادر نوجوان ثابت کر دیا تھا، جو اُن کے لئے ایک بڑا اعزاز تھا۔  <EOS>   <EOP>  <EOT>
جاوید اقبال صدیقی نصرت کے تین بیٹے احمد، عبداللہ اور منان تھے۔  <EOS> ان کے شوہر ایک نجی کمپنی میں ملازم تھے۔  <EOS> نصرت بہت سگھڑ گھریلو خاتون تھیں، جو کم آمدنی میں بھی بہت سلیقے سے گھر کا انتظام سنبھالے ہوئے تھیں۔  <EOS> بچے بہت ذہین، لیکن شریر تھے۔  <EOS> ان کی بہن کے مالی حالات بہت اچھے تھے۔  <EOS> آج وہ نصرت سے ملنے آ رہی تھیں۔  <EOS> وہ بچوں کے لئے تحفے بھی لا رہی تھیں، اس لئے سب بچے خوش تھے اور بے تابی سے اپنی خالہ کا انتظار کر رہے تھے۔  <EOS>  نصرت نے ان کے لئے کھانے کا انتظام کر رکھا تھا۔  <EOS> خالہ آئیں تو دیر باتوں کے بعد انھوں نے بچوں کی فرمائش کے مطابق تحفے دیے تو وہ خوشی سے پھولے نہ سمائے۔  <EOS> شام تک خوب باتیں ہوئیں۔  <EOS> انھوں نے بچوں کو خوب پیار کیا اور جب جانے لگیں تو نصرت کو کچھ پیسے دیتے ہوئے کہا کہ بچوں کو ان کی پسند کی چیزیں لے کر دے دینا۔  <EOS>  (جاری ہے)  <EOP>  جب وہ چلی گئیں تو نصرت نے ہاتھ میں پکڑے پیسے ٹی وی ٹرالی کی دراز میں رکھ دیے اور خود پڑوسن کی تیمارداری کے لئے چلی گئیں۔  <EOS>   <EOP>  امی کے جانے کے بعد بچے اپنی شرارتوں میں لگ گئے۔  <EOS> اچانک احمد نے کہا:”آج کچھ کھانے پینے کو دل چاہ رہا ہے۔  <EOS> “  <EOP>  منان نے کہا:”ارے ہاں یاد آیا، خالہ نے امی کو ہم سب کے لئے پیسے دیے تھے۔  <EOS> “  <EOP>  ”کہاں رکھے ہیں؟“ منان کی بات سن کر عبداللہ نے بتایا کہ پیسے ٹی وی ٹرالی میں رکھے ہیں۔  <EOS> احمد نے جلدی سے دراز میں سے پیسے نکال کر منان کے ہاتھ میں پکڑا دیے۔  <EOS>   <EOP>  ”ارے یہ تو پورے پانچ ہزار ہیں۔  <EOS> “منان بولا:”سنو، یہ پیسے ہمارے ہی تو ہیں۔  <EOS> ایسا کرتے ہیں کھانے کی چیزیں لے کر آتے ہیں۔  <EOS> احمد! تمہیں کیا چاہیے؟“ منان نے ہزار ہزار کے دو نوٹ اپنے پاس رکھے اور باقی روپے اس کے ہاتھ میں دیتے ہوئے دراز میں رکھنے کا اشارہ کیا۔  <EOS>   <EOP>  احمد نے نوٹ دراز میں رکھے اور تیزی سے آ کر منان کے سامنے بیٹھ گیا:”بھائی! مجھے سموسے، کریم رول اور کولڈ ڈرنک چاہیے۔  <EOS>   <EOP>  “  <EOP>  پھر منان نے عبداللہ سے پوچھا جو خاموشی سے ساری کارروائی دیکھ رہا تھا، مگر اب تک خاموش تھا:”پہلے تم بتاؤ تم اپنے لئے کیا لاؤ گے؟“ اس نے اُلٹا منان سے پوچھا۔  <EOS>   <EOP>  ”میں، میں اپنے لئے بریانی اور رس گلے لاؤں گا۔  <EOS> کولڈ ڈرنک تو احمد نے منگا لی ہے۔  <EOS> “  <EOP>  ”اچھا، اب تم بھی بتا دو، تاکہ میں جاؤں۔  <EOS> “ اس نے عبداللہ سے پوچھا۔  <EOS>   <EOP>  ”میرے لئے چاکلیٹ والی پیسٹری اور مینگو جوس۔  <EOS> “  <EOP>  منان نے تمام چیزیں ایک کاغذ پر لکھیں اور حساب کرنے لگا۔  <EOS> پھر کہا:”چار سو روپے کی بریانی۔  <EOS> سو کے سموسے۔  <EOS> سو روپے کے کریم رول۔  <EOS> ایک سو پچاس کی کولڈ ڈرنک۔  <EOS> دو سو کے رس گلے۔  <EOS> سو کی پیسٹری اور دو سو روپے کا جوس کا ڈبہ۔  <EOS> یہ کل ملا کے ساڑھے بارہ سو روپے ہوئے۔  <EOS> باقی بچے ساڑھے سات سو وہ ہم آپس میں بانٹ لیں گے۔  <EOS>   <EOP>  “  <EOP>  ”بھائی! میرے حصے میں کتنے روپے آئیں گے؟“ عبداللہ نے پوچھا۔  <EOS>   <EOP>  ”ڈھائی سو روپے۔  <EOS> “ منان نے حساب لگا کر اسے بتایا۔  <EOS>   <EOP>  ”ٹھیک ہے میں اپنے حصے کے روپے امی کو دے دوں گا۔  <EOS> “ عبداللہ نے کہا۔  <EOS> عبداللہ کی بات پر منان چونک گیا۔  <EOS>   <EOP>  ”کیوں؟ امی کے لئے تو دراز میں تین ہزار روپے رکھے ہیں۔  <EOS> یاد ہے ناں خالہ نے پورے پانچ ہزار روپے دیے ہیں۔  <EOS>   <EOP>  “  <EOP>  ”ہاں یاد ہے، مگر بھائی! خالہ کے آنے سے پہلے امی نے برابر والی پڑوسن سے دو ہزار روپے قرض لیے تھے۔  <EOS> وہ انھیں دے دیں گی۔  <EOS> باقی بچے ایک ہزار․․․․․اور ہاں امی نے دودھ والے کے پیسے ابھی تک نہیں دیے وہ کہہ رہا تھا کہ اگر آج پیسے نہ دیے تو دودھ پہنچانا بند کر دے گا۔  <EOS> “  <EOP>  عبداللہ کی باتیں سن کر منان اور احمد اس کے قریب آ کر بیٹھ گئے۔  <EOS>   <EOP>  امی نے میری اسکول کی فیس ابھی تک نہیں دی۔  <EOS> ” احمد جو عبداللہ کی باتیں غور سے سن رہا تھا بولا۔  <EOS> عبداللہ دودھ والے انکل کے کتنے پیسے امی نے دینے ہیں؟“  <EOP>  ”اٹھارہ سو روپے، امی نے مجھے بتایا تھا۔  <EOS> “  <EOP>  اس طرح سے تو یہ پیسے بہت کم ہیں۔  <EOS> اس سے زیادہ تو انھیں اُدھار چکانا ہے۔  <EOS> یہ کہتے ہوئے منان کی آنکھوں میں آنسو اُمڈ آئے۔  <EOS> بھائی کو افسردہ دیکھ کر احمد اُٹھ کر پانی لینے چلا گیا۔  <EOS> عبداللہ جلدی سے اسکول کی کاپی کھول کر ہوم ورک کرنے لگا۔  <EOS> منان نے ٹی وی ٹرالی کی دراز کھولی اور اپنی مٹھی میں بند ہزار ہزار کے دو نوٹ سیدھے کر کے دوسرے تین نوٹوں کے درمیان رکھ دیے۔  <EOS>   <EOP>  <EOT>
سائرہ جبیں ”مما! آج کیا پکایا ہے؟“ عائشہ سکول سے واپس آئی تو آتے ہی بے تابی سے پوچھا، اسے شدید بھوک لگی تھی۔  <EOS> عائشہ کی امی نے جواب دیا ”جلدی سے ہاتھ منہ دھو کر آ جاؤ، آج مزیدار بھنڈی پکائی ہے میں نے“۔  <EOS> عائشہ نے بھنڈی کا نام سنا تو منہ بنایا اور ناراضی سے بولی ”مجھے نہیں کھانی، کتنی دفعہ کہا ہے کہ بھنڈی نہ پکایا کریں، مجھے اچھی نہیں لگتی“۔  <EOS>  عائشہ نے غصے سے بستہ اٹھایا اور اپنے کمرے میں چلی گئی۔  <EOS>  امی نے اسے کئی مرتبہ بلایا کہ ایسا نہ کرے اور صبر و شکر کے ساتھ کھانا کھا لے مگر عائشہ نے ایک نہ سنی اور کمرے میں ہی بیٹھی رہی۔  <EOS> رات کے کھانے میں بھی دوپہر والا سالن کھایا جانا تھا، اس لئے عائشہ نے رات کا کھانا کھانے سے بھی انکار کر دیا اور ابو کا انتظار کرنے لگی تاکہ ان سے فرمائش کر کے بازار سے برگر یا چاٹ منگوا لے۔  <EOS>  (جاری ہے)  <EOP>  ابو گھر واپس آئے تو انہیں عائشہ کو دیکھ کر ہی پتہ چل گیا کہ آج اس کا موڈ خراب ہے۔  <EOS> ابو نے عائشہ سے پوچھا ”کیا بات ہے گڑیا، آپ ناراض کیوں ہیں“؟  <EOP>  عائشہ بولی ”ابو جان! امی نے آج پھر بھنڈی پکائی ہے، مجھے سبزی اچھی نہیں لگتی، لیکن امی چاہتی ہیں کہ جو بھی گھر میں پکے، میں وہی کھاؤں، کیا میں آج برگر کھا سکتی ہوں؟ آپ مجھے برگر منگوا دیں نا؟“ عائشہ نے لاڈ سے کہا۔  <EOS>   <EOP>  لیکن آج ابو نے بھی عائشہ کو سمجھانے کی کوشش کی، وہ کئی بار عائشہ کو سبزی کھانے سے منع کرتے دیکھ چکے تھے۔  <EOS>   <EOP>  ابو نے کہا ”بیٹی! ہمیں سب سبزیاں کھانی چاہئیں، اللہ تعالیٰ نے سب سبزیاں ہمارے فائدے کیلئے بنائی ہیں۔  <EOS> ان سے ہمیں غذائیت اور طاقت حاصل ہوتی ہے اور ہم صحت مند رہتے ہیں“ مگر عائشہ کی تو ایک ہی ضد تھی، اسے سبزیاں اچھی نہیں لگتیں۔  <EOS>   <EOP>  آخر مجبوری میں اس کی ضد پوری کر دی گئی، اب یہی ہوتا، جب بھی گھر میں سبزی بنتی، عائشہ باہر کی کوئی چیز کھا لیتی، اس کے چھوٹے بہن بھائی، بالکل ضد نہ کرتے اور شوق سے گھر کا بنا کھانا کھاتے لیکن عائشہ مختلف تھی، اس نے باہر کی چیزیں کھانے کی عادت اپنا لی تھی لیکن کچھ ہی دن بعد یہ ثابت ہو گیا کہ یہ عادت اس کے لئے اچھی نہیں۔  <EOS> کئی دن سے عائشہ محسوس کر رہی تھی کہ اسے چلتے ہوئے ٹانگوں میں درد ہوتا ہے اور وہ پہلے جیسی توانائی محسوس نہیں کر رہی، سکول کے وقفے میں بھی کھیلتے ہوئے وہ اپنے دوستوں سے ہار جاتی تھی کیونکہ زیادہ دوڑنے سے اسے ٹانگوں میں درد ہوتا تھا اور چلنا مشکل ہو جاتا تھا۔  <EOS>   <EOP>  وقت گزرنے کے ساتھ عائشہ کی امی نے بھی محسوس کیا کہ عائشہ چلنے پھرنے میں دقت محسوس کرتی ہے اور سکول سے آنے کے بعد بھی بیٹھی رہتی ہے اور نہ ہی گھر کے کاموں میں پہلے کی طرح حصہ لیتی ہے۔  <EOS> تھکن کی شکایت بھی ہر وقت اس کی زبان پر رہتی تھی، ایک دن انہوں نے عائشہ سے اس بارے میں پوچھا تو عائشہ نے بتایا ”امی میری ٹانگوں میں ہر وقت درد ہوتا ہے، اس لئے مجھ سے کوئی کام نہیں کیا جاتا“۔  <EOS>   <EOP>  امی نے یہ شکایت سنی تو دوسرے ہی دن شام کو عائشہ کے والدین اسے ڈاکٹر کے پاس لے گئے۔  <EOS> ڈاکٹر نے سب سے پہلے عائشہ سے پوچھا کہ وہ کھانے میں کیا پسند کرتی ہے۔  <EOS> عائشہ نے بتایا ”ڈاکٹر انکل ویسے تو میں گھر کا کھانا کھاتی ہوں، مگر مجھے سبزیاں پسند نہیں، اس لئے جب گھر میں سبزی بنتی ہے تو میں باہر سے پیزا یا سینڈوچ اور برگر منگوا کر کھا لیتی ہوں“۔  <EOS>   <EOP>  ڈاکٹر نے عائشہ کا معائنہ کرنے کے بعد بتایا کہ اس کی خوراک صحت بخش اور متوازن نہیں، اسی وجہ سے یہ بیمار رہتی ہے۔  <EOS> ڈاکٹر انکل بولے ”بیٹا! صحت مند رہنے کیلئے ہمیں پھل، سبزی، گوشت، دودھ، مچھلی ہر چیز کی ضرورت ہوتی ہے، ان سب کو ملا کر ہی متوازن خوراک استعمال کی جا سکتی ہے۔  <EOS> جو بچے سبزیاں اور پھل کھاتے ہیں۔  <EOS> دودھ پیتے ہیں، وہ ہمیشہ صحت مند رہتے ہیں، ان کے پیروں میں ہر وقت درد نہیں ہوتا“۔  <EOS>   <EOP>  ڈاکٹر انکل نے عائشہ سے کہا ”بیٹا! یاد رکھیں، اللہ تعالیٰ نے کھانے پینے کی جو چیز بھی بنائی ہے، وہ ہمارے فائدے کے لئے ہے۔  <EOS> جب آپ اس بات پر یقین رکھیں گی تو کبھی بھی خوراک سے پھل اور سبزی الگ نہیں کریں گی۔  <EOS> “ تب عائشہ نے وعدہ کیا کہ اب وہ ہمیشہ گھر کا پکا ہوا کھانا خوش ہو کر کھائے گی اور سبزی کھانے سے کبھی انکار نہیں کرے گی۔  <EOS> ڈاکٹر انکل نے کہا ”ہاں! اگر ایسا کرو گی تو ٹانگوں کا درد جلد ہی ختم ہو جائے گا“۔  <EOS>   <EOP>  پیارے بچو! یہ سچ ہے، صحت مند زندگی گزارنے کیلئے آپ کو متوازن غذا کی ضرورت ہوتی ہے۔  <EOS> متوازن غذا پھل، گوشت، سبزی، دودھ وغیرہ سے مل کر بنتی ہے، آپ کو ہر چیز خوش ہو کر کھانی چاہئے تاکہ قدرت کی ہر نعمت سے ملنے والی غذائیت آپ تک پہنچ سکے اور آپ صحت مند زندگی بسر کر سکیں۔  <EOS> ننھے دوستو! ابھی آپ نے بڑے بڑے کام کرنے ہیں، صحت اچھی ہو گی تو ہر کام اور ہر کامیابی حاصل کرنا بھی ممکن ہو جائے گا۔  <EOS>   <EOP>  <EOT>
مرزا حامد بیگ ایک تھی بڑھیا اور اس کا ایک بیٹا بھی تھا۔  <EOS> بیٹا بہت دور رہتا تھا۔  <EOS> بڑھیا اکیلی تھی اور بیمار رہتی تھی۔  <EOS> ایک روز بڑھیا نے سوچا، چلوں اپنے بیٹے کے گھر۔  <EOS> لیکن وہ اپنے بیٹے کے گھر کیسے جاتی۔  <EOS> اس کا گھوڑا بھی نہیں تھا اور نہ کوئی سنگی ساتھی۔  <EOS> وہ کیا کرتی۔  <EOS> اپنے بیٹے کے گھر کیسے جاتی۔  <EOS> بڑھیا نے سوچا، میں کیا کروں۔  <EOS>  اپنے بیٹے کے گھر کیسے جاؤں۔  <EOS> بڑھیا کے گھر میں ایک بڑا سا مٹکا تھا۔  <EOS> مٹکے نے کہا، ”کیوں فکر کرتی ہو۔  <EOS> میں لے جاؤں گا تمہیں، تمہارے بیٹے کے گھر۔  <EOS> “بڑھیا خوش ہو گئی۔  <EOS> اس رات بہت بارش ہوئی۔  <EOS> ندی نالوں میں پانی آ گیا۔  <EOS> چاروں طرف پانی ہی پانی۔  <EOS> گلیاں اور بازار پانی سے بھر گئے۔  <EOS>  مٹکے نے کہا، ”جلدی کر، چلیں۔  <EOS> “ ”بڑھیا مٹکے میں بیٹھ گئی۔  <EOS>  (جاری ہے)  <EOP>  مٹکا پانی میں اتر گیا اور تیرنے لگا۔  <EOS> “بڑھیا بولی، چل میرے مٹکے ٹم مک ٹم کہاں کی بڑھیا، کہاں کے تم مٹکا چل پڑا۔  <EOS> گلیوں اور بازاروں سے ہوتا ہوا۔  <EOS> راستے میں جنگل تھا۔  <EOS> جنگل میں جانور تھے۔  <EOS> جانوروں کو دیکھ کر بڑھیا ڈر گئی۔  <EOS> کہنے لگی، ”ہائے! مجھے جانور کھا جائیں گے۔  <EOS> “  <EOP>  مٹکا بولا، ”ڈر کاہے کا؟“  <EOP>  بڑھیا نے کہا، ”جنگل میں شیر بھی ہو گا۔  <EOS>   <EOP>  “  <EOP>  مٹکا بولا، ”پھر کیا ہوا؟“  <EOP>  بڑھیا بولی، ”جنگل میں لگڑبھگا بھی ہو گا۔  <EOS> “  <EOP>  مٹکے نے کہا، ”ہوتا رہے۔  <EOS> “  <EOP>  بڑھیا بولی، ”جنگل میں ریچھ بھی ہو گا۔  <EOS> “  <EOP>  مٹکے نے کہا، ”شیر، لگڑبھگا، ریچھ جنگل میں ہیں تو آتے کیوں نہیں۔  <EOS> “  <EOP>  یہ سن کر شیر، لگڑبھگا اور ریچھ آ گئے۔  <EOS> شیر بولا، ”ہام ہام ہام بڑھیا کو میں کھاؤں گا۔  <EOS>   <EOP>  “  <EOP>  لگڑبھگا بولا، ”خی خی خی۔  <EOS> ۔  <EOS> ۔  <EOS>  بڑھیا کو میں کھاؤں گا۔  <EOS> “  <EOP>  ریچھ کہنے لگا، ”مجھے بہت بھوک لگی ہے۔  <EOS> بڑھیا کو مجھے کھانے دو۔  <EOS> “  <EOP>  بڑھیا بولی، ”کیوں کھاتے ہو مجھے۔  <EOS> میں تو کمزور سی ہوں۔  <EOS> مجھے بیٹے کے گھر جانے دو۔  <EOS> بیٹے کے گھر اچھے اچھے کھانے کھاؤں گی تو موٹی ہوجاؤں گی۔  <EOS> جب بیٹے کے گھر سے واپس آؤں گی تب کھا لینا۔  <EOS> “  <EOP>  شیر بولا، ”ہوں۔  <EOS>   <EOP>  “ لگڑبھگا اور ریچھ بولے، ”ہوں“  <EOP>  بڑھیا کی جان میں جان آئی تو بولی، چل میرے مٹکے ٹم مک ٹم کہاں کی بڑھیا، کہاں کے تم مٹکا چل پڑا۔  <EOS> بڑھیا، جنگل سے نکل کر اپنے بیٹے کے گھر پہنچی۔  <EOS> وہ بہت خوش تھی۔  <EOS> بیٹے نے اسے اچھے اچھے کھانے کھلائے بڑھیا نے جی بھر کر کھایا۔  <EOS> بڑھیا، کھا کھا کر خوب موٹی تازی ہو گئی۔  <EOS> ایک دن بڑھیا کہنے لگی، ”بیٹا، اب میں اپنے گھر جاؤں گی۔  <EOS>   <EOP>  “  <EOP>  بیٹا بولا، ”خیر سے جائیں۔  <EOS> “ بڑھیا مٹکے میں بیٹھ گئی۔  <EOS> چل میرے مٹکے ٹم مک ٹم کہاں کی بڑھیا، کہاں کے تم مٹکا چل پڑا۔  <EOS> راستے میں جنگل تھا۔  <EOS> جنگل میں شیر، لگڑبھگا اور ریچھ تھے۔  <EOS> شیر نے مٹکے میں بیٹھی بڑھیا کو دیکھ لیا۔  <EOS> کہنے لگا،”بڑھیا تو خوب موٹی تازی ہو کر آئی ہے۔  <EOS> “  <EOP>  لگڑبھگا بولا، ”خی خی خی۔  <EOS> ۔  <EOS> ۔  <EOS>  مجھے تو بھوک لگ گئی۔  <EOS>   <EOP>  “  <EOP>  ریچھ نے کہا، ”آؤ اب بڑھیا کو کھا لیں۔  <EOS> “جنگل کے سارے جانور مل کر بولے، ”اچھا، تو اب ہم بڑھیا کو کھائیں گے۔  <EOS> “ یہ سن کر بڑھیا بولی، ”پہلے مجھے دو دو مٹھی ریت لا دو، تب کھانا۔  <EOS> “ وہ مان گئے۔  <EOS> دو مٹھی ریت شیر لایا۔  <EOS> دو مٹھی لگڑبھگا اور دو مٹھی ریچھ لایا۔  <EOS> بڑھیا اپنے ہاتھوں میں ریت لے کر بیٹھ گئی اور بولی، ”آؤ، اب مجھے کھاؤ۔  <EOS> “ جب وہ اسے کھانے کو آگے بڑھے تو بڑھیا نے مٹھی بھر بھر کر ریت ان کی آنکھوں میں ڈال دی۔  <EOS> اب جانور اسے کیسے کھاتے۔  <EOS> بڑھیا بولی، چل میرے مٹکے ٹم مک ٹم کہاں کی بڑھیا، کہاں کے تم مٹکا چل پڑا۔  <EOS> جنگل کے جانور پیچھے رہ گئے اور بڑھیا اپنے گھر پہنچ گئی۔  <EOS>   <EOP>  <EOT>
نجمہ جٹ کسی شہر میں ایک غریب بیوہ عورت رہتی تھی۔  <EOS> اس کے دو بیٹے تھے۔  <EOS> وہ غریب عورت محنت، مزدوری کر کے دونوں بیٹوں کی پرورش کرتی تھی۔  <EOS> ایک دن دونوں بھائی محلے میں کھیل رہے تھے کہ ایک نیک دل انسان ادھر سے گزرا۔  <EOS> اس نے دونوں بچوں کو کچھ روپے دیئے۔  <EOS> دونوں بھائی پیسے لے کر بہت خوش ہوئے اور کھانے کی چیزیں خریدنے بازار چل دیئے۔  <EOS>  بڑے بھائی نے چھوٹے بھائی سے کہا ”تم ان روپوں کا کیا لو گے“؟ چھوٹے بھائی نے کہا ”میں تھوڑے سے پھل خریدوں گا۔  <EOS> اماں کو کل سے بخار ہے، انہوں نے روٹی نہیں کھائی، پھل کھا کر ان کا جی بہت خوش ہو گا“۔  <EOS>  بڑے بھائی نے کہا ”میں تو ٹافیاں لوں گا“ باتیں کرتے کرتے دونوں بازار پہنچ گئے۔  <EOS> بڑے بھائی نے اپنے پیسوں کی ٹافیاں خریدیں اور ان کو جیب میں ڈال کر مزے سے کھانے لگا۔  <EOS>  (جاری ہے)  <EOP>  چھوٹے بھائی نے اپنے پیسوں سے پھل خریدے۔  <EOS> جب دونوں بھائی ماں کے پاس پہنچے تو چھوٹے بیٹے نے ماں سے کہا ”دیکھو ماں! میں آپ کیلئے رس بھرے پھل لایا ہوں۔  <EOS> ایک نیک دل انسان نے ہمیں کچھ روپے دیئے تھے“۔  <EOS> بچوں کی ماں ایک بہت خود دار عورت تھی۔  <EOS> پھل کھانے سے پہلے ماں نے انہیں نصیحت کی کہ کسی سے پیسے لینا اچھی بات نہیں، خود داری اسی میں ہے کہ انسان روکھی سوکھی کھا کر گزارہ کرے، تاہم ماں نے اسے دعا دی کہ خدا تجھے خوش رکھے۔  <EOS> چھوٹا بیٹا بہت خوش ہوا۔  <EOS> کسی اور بات سے اسے اتنی خوشی نہ ہوتی، جتنی ماں کی دعا سے ہوئی۔  <EOS> بڑے بھائی نے یہ دیکھا تو وہ پچھتایا اور اس نے دل میں ٹھان لی کہ آئندہ وہ بھی ہمیشہ ماں کا خیال رکھے گا۔  <EOS>   <EOP>  <EOT>
آسیہ فاطمہ چڑیا بی منہ میں ایک شاپر لیے جس میں تھوڑے سے پکے ہوئے چاولوں کے دانے تھے اپنے گھونسلے میں بیٹھ کر ابھی اپنے بچوں کو کھلانے ہی لگی تھی کہ شرارتی کوا جو ماہر شکاریوں کی طرح گھات لگائے بیٹھا ہوا تھا شاپر اُچک کر یہ جا وہ جا۔  <EOS> چڑیا بیچاری جو اتنی محنت سے اپنا رزق اکٹھا کر کے لائی تھی دل مسوس کر رہ گئی۔  <EOS>  وہیں اُس کے بچوں نے چی چی کر کے شور مچایا تو صائم جو صحن میں کتاب لے کر بیٹھا پیپر کی تیاری کر رہا تھا اُن کی طرف متوجہ ہوا۔  <EOS> آج تیسرا دن تھا اُسے صحن میں بیٹھ کر پیپر کی تیاری کرتے ایک دو دفعہ اُس نے کوے کی شرارت دیکھی بھی تھی، شور مچاتے چڑیا کے بچوں کو دیکھ کر کچھ سوچنے لگا پھر اٹھ کر اپنی سوچ کو عملی جامہ پہنانے لگا۔  <EOS> اپنے سوچے پر عمل کر کے وہ دوبارہ پڑھنے بیٹھ گیا، اب اُسے اگلے دن کا انتظار تھا۔  <EOS>  (جاری ہے)  <EOP>  اگلے دن چڑیا نرم روٹی کا ٹکڑا منہ میں دبوچے آ رہی تھی کہ اُسے شرارتی کوا نظر آیا جو ایک درخت کے نیچے بے سدھ پڑا ہوا تھا۔  <EOS>   <EOP>  ”کوے بھائی! کیا ہوا؟“ چڑیا بی کوے کے پاس جا کر پریشانی سے بولی۔  <EOS>   <EOP>  ”مجھے بخار ہے بہن میں کچھ کھانے کو بھی نہیں لینے جا سکتا“۔  <EOS> اتنا بول کر کوے نے اپنا سر پھر زمین پر رکھ دیا تو چڑیا نے اپنے منہ میں دبایا ہوا ٹکڑا اور پنجوں میں پکڑی ہوئی پنیر کوے کے آگے رکھ دی اور بولی۔  <EOS>   <EOP>  ”یہ تم کھا لو میں بچوں کے لئے اور لے آتی ہوں۔  <EOS> “بہت شکریہ بہن۔  <EOS> کوے نے کہا۔  <EOS>   <EOP>  ”ایک دوسرے کی مصیبت میں کام آنا ہی نیکی ہے۔  <EOS> “ کہتی ہوئی چڑیا اُڑ گئی۔  <EOS> کوے نے اپنے پر جھاڑے اور بیٹھ کر کھانے لگا۔  <EOS>  ”بیوقوف چڑیا ہونہہ۔  <EOS> “  <EOP>  کچھ دن ایسے ہی گزر گئے شرارتی کوا نظر نہ آیا۔  <EOS> چڑیا کے بچے بھی بہت خوش تھے کہ اچانک سے شرارتی کوا آیا اور چڑیا کا لایا کھانا لے کر بھاگنے لگا تو ڈور میں پھنس کر رہ گیا۔  <EOS>   <EOP>  صائم جو کافی دنوں سے کوے کا گھونسلا خالی دیکھ کر یہ سمجھ رہا تھا کوا بدل گیا ہے اُسے ڈور سے اُلجھتے دیکھ کر پاس گیا اور بولا۔  <EOS>  ”ہاں بھئی کوے! میں تو سمجھا تھا تم بدل گئے ہو پر نہیں تم ابھی تک کسی کا حق چھین کر کھانے والے کوے ہو۔  <EOS> ایسے ہی لٹکے رہو یہی تمہاری سزا ہے۔  <EOS> “ اتنا بول کر وہ گھر کے اندر چلا گیا۔  <EOS>   <EOP>  کوے کو اپنی چالاکیاں یاد آ رہی تھیں جو وہ معصوم چڑیوں کے ساتھ کیا کرتا تھا۔  <EOS>   <EOP>  اُس کی آنکھوں سے آنسو بہنے لگے اور کھانا بھی نیچے گر گیا۔  <EOS> چڑیا کے بچے خوشی سے چہچہا رہے تھے کہ کوے سے اُن کی جان جو چھوٹنے والی تھی، مگر چڑیا اُداس آنکھوں سے کوے کو دیکھ رہی تھی پھر کچھ سوچتے ہوئے کوے کے پاس گئی اور اُسے آزاد کرنے کی کوشش کرنے لگی تو شرارتی کوا بولا۔  <EOS> ”چڑیا بہن نہ کرو میری یہی سزا ہے۔  <EOS> “  <EOP>  ”نہیں کوے بھائی تمہیں احساس ہو گیا یہی بہت ہے۔  <EOS>   <EOP>  “ چڑیا بولی تو ندامت سے مزید کوے کا سر جھک گیا۔  <EOS> صائم جو دکان پر جانے کے لئے باہر آ رہا تھا چڑیا کو جدوجہد کرتے اور کوے کو سر جھکائے ہوئے دیکھ کر پاس آیا اور کوے کے پیروں سے اُلجھی ہوئی ڈور نکالتے ہوئے بولا۔  <EOS> ”یہ چڑیا کا تم پر احسان ہے کہ اسے اتنا تنگ کرنے کے باوجود وہ تمہیں آزاد کرنے کی کوشش کر رہی ہے۔  <EOS> اُمید ہے تم سدھر جاوٴ گے اور اپنی محنت آپ کے تحت رزق تلاش کر کے کھایا کرو گے۔  <EOS> “ کوے نے اقرار میں سر ہلایا اور دونوں کا شکریہ ادا کرتے ہوئے اُڑ گیا۔  <EOS>   <EOP>  دیکھا بچو! ”چڑیا کی رحم دلی نے شرارتی کوے کو بدل دیا تھا۔  <EOS> ہم بھی اپنے اخلاق اور نرم لہجے کی بدولت بہت کچھ کر سکتے ہیں۔  <EOS> تو آئیے عہد کیجیے ہم خود کے ساتھ ساتھ دوسروں کا بھی خیال رکھیں گے۔  <EOS> “  <EOP>  <EOT>
شازیہ کاشف، نارتھ کراچی احمد پہلی جماعت کا نٹ کھٹ اور شرارتی سا بچہ تھا۔  <EOS> اس کے اندر ایک بری عادت تھی کہ وہ ہر کام میں بے صبری اور جلد بازی کا مظاہرہ کرتا تھا۔  <EOS> چیزوں کو گہرائی سے جانچنا اور پُرتجسس رہنا اچھی بات ہے، مگر اس کی بے صبری اور جذباتی پن اکثر اسے مشکل میں ڈال دیتا تھا۔  <EOS> اسکول میں بھی اس کی بے صبری کا یہی حال تھا۔  <EOS>  دوران پڑھائی وہ اپنی کرسی پر اچھلتا، کبھی اپنی پینسل ربر سے کھیلتا، استاد کے سوالات ختم کرنے سے پہلے ہی بے تابی سے ہاتھ اٹھا دیتا اور دوسروں کو بولنے کا موقع دینے سے پہلے ہی اپنی بات شروع کر دیتا تھا۔  <EOS>  احمد کی کلاس ٹیچر مس شیریں ایک مہربان اور صابر خاتون تھیں۔  <EOS> وہ جانتی تھیں کہ احمد ایک ہونہار اور ذہین طالب علم ہے، لیکن وہ یہ بھی جانتی تھیں کہ صبر ایک خوبی ہے، جسے سیکھنے کی ضرورت ہے۔  <EOS>  (جاری ہے)  <EOP>  ایک دن جب مس شیریں کلاس میں آئیں تو ان کے پاس کچھ بیج تھے۔  <EOS> انھوں نے بتایا کہ اسکول کے میدان میں پہلی جماعت کے بچے مل کر خوبصورت سا باغیچہ لگائیں گے اور اس کی دیکھ بھال کریں گے، ہر طالب علم کو اُگانے کے لئے کچھ بیج دیے گئے۔  <EOS>   <EOP>  احمد بہت پُرجوش تھا وہ روز اپنے چھوٹے سے باغیچے کی صفائی کرتا، وہاں پانی ڈالتا۔  <EOS> مس نے احمد کو سمجھایا کہ باغ کے پھلنے پھولنے کے لئے صبر ضروری ہے۔  <EOS>   <EOP>  جیسے جیسے ہفتے گزرتے گئے احمد صبر کی اہمیت کو سمجھنے لگا۔  <EOS> اس نے دیکھا کہ ننھا پودا زمین سے باہر آ گیا ہے اور روزانہ آہستہ آہستہ اونچا ہو رہا ہے۔  <EOS>   <EOP>  ایک صبح اس نے دیکھا کہ پودے کے ساتھ ننھی منی سی پیلے رنگ کی کلی موجود ہے وہ باقاعدگی سے پودوں کو پانی دیتا اور پنکھڑیوں کے کھِلنے کا انتظار کرتا۔  <EOS> اس نے اس عمل میں خوبصورتی دیکھی اور محسوس کیا کہ ہر کام مکمل ہونے میں وقت لگتا ہے۔  <EOS> ایک روشن صبح کی ننھی کلی آخر سورج مکھی کے پھول میں تبدیلی ہو گئی۔  <EOS>   <EOP>  ”دیکھو احمد! آپ کا صبر کیا رنگ لایا ہے؟“ مس شیریں نے احمد سے کہا۔  <EOS> احمد کا چہرہ خوشی سے چمک رہا تھا۔  <EOS>   <EOP>  <EOT>
سیدہ سباحت سمیع، کراچی میرپور کے ایک چھوٹے سے گاؤں میں احمد صاحب اپنی کٹیا میں اکیلے رہتے تھے۔  <EOS> ان کی ایک ہی ساتھی تھی اور وہ ان کی گائے تھی۔  <EOS> ان کے پڑوسی سلیم میاں کا بکرا چوری ہو گیا تھا۔  <EOS> ایک دن گائے چارا کھا رہی تھی کہ اسے آواز آئی:”بہن! میں بھوکی ہوں مجھے کھانا دے دو۔  <EOS> “ گائے نے دیکھا کہ ایک بھیڑ کھڑی ہے اور اس کے چارے کی جانب آ رہی ہے۔  <EOS>  گائے زور سے بولی:”ارے ارے رکو بہن جی! کون ہو تم اور تمہارا مالک کہاں ہے؟“ بھیڑ نے کہا:”میرا مالک مجھے مارتا تھا۔  <EOS> میں اس سے بچ کے بھاگ آئی اور دو دن سے مجھے کھانا نہیں ملا۔  <EOS> اسی لئے بہت بھوکی ہوں۔  <EOS> خدا کے لئے کھانا دے دو۔  <EOS> بہت دعائیں دوں گی۔  <EOS> “ گائے بولی:”نہیں بہن! جاؤ کسی اور کے پاس۔  <EOS>  (جاری ہے)  <EOP>  میں اپنا کھانا نہیں دے سکتی، کیونکہ یہ میرے مالک نے مجھے دیا ہے۔  <EOS>   <EOP>  “  <EOP>  اتنے میں احمد صاحب آ گئے اور سارا ماجرا سمجھ گئے، پھر بھیڑ کو بھی کھانے کے لئے دیا۔  <EOS> وہ سوچ رہے تھے کہ رزق اللہ تعالیٰ نے اس کے لئے بھی لکھا ہو گا جبھی یہ یہاں آئی۔  <EOS> جب ہم کوئی بھی چیز جو اللہ تعالیٰ نے ہمیں عطا فرمائی ہے اس میں سے کسی مجبور کو بانٹتے ہیں تو اللہ تعالیٰ ہمیں اس سے زیادہ دیتے ہیں۔  <EOS> اب گائے اور بھیڑ آپس میں دوست بن گئی تھیں۔  <EOS> احمد صاحب نے یہ فیصلہ کیا کہ سلیم میاں کا بکرا جو چوری ہو گیا تھا تو کیوں نہ یہ بھیڑ ان کو دے دیں۔  <EOS> اس سے اللہ تعالیٰ بھی خوش ہوں گے اور سلیم میاں کی مدد بھی ہو جائے گی۔  <EOS>   <EOP>  <EOT>
اقصیٰ چوہدری تتلیاں کم و بیش دنیا کے ہر ملک میں پائی جاتی ہیں۔  <EOS> ان کے بے شمار رنگ اور قسمیں ہیں۔  <EOS> تتلیاں سارا دن پھولوں اور پھلوں کا رس چوس کر اپنا پیٹ بھرتی ہیں۔  <EOS> یہ پودوں کی افزائش و نسل میں بھی اہم کردار ادا کرتی ہیں، کیونکہ یہ درختوں میں کراس پولی نیشن کے ذمہ دار ہوتے ہیں۔  <EOS> تتلیوں کے پَر بے حد نازک ہوتے ہیں، اور ہاتھ میں پکڑنے سے یہ اپنے پَروں کے حسین رنگ ہاتھوں پر چھوڑ جاتی ہیں۔  <EOS>  تتلیوں کی بعض اقسام کے پَروں میں قدرتی خوشبو بھی ہوتی ہے۔  <EOS>  بچو! کیا آپ جانتے ہیں کہ تتلیوں کی پیدائش کا طریقہ بھی نرالا ہے۔  <EOS> سب سے پہلے مادہ تتلی کسی بھی ہرے بھرے درخت کے تازہ پتے کی پچھلی سطح پر ایک ننھا منا موتی جیسا چمکیلا انڈا دیتی ہے۔  <EOS> اس کی جسامت ایک چھوٹی پِن کے سرے کے برابر ہوتی ہے۔  <EOS>  (جاری ہے)  <EOP>  انڈا دینے کے بعد تتلی اُڑ جاتی ہے اور واپس یہاں نہیں آتی۔  <EOS>   <EOP>  تقریباً ایک ہفتے کے بعد انڈے سے نرم و ملائم ریشم جیسا سبز رنگ کا خوبصورت کیڑا نکلتا ہے جو لاروا کہلاتا ہے۔  <EOS> اس کا سائز تقریباً پانچ ملی میٹر تک ہوتا ہے۔  <EOS> انڈے سے نکلنے کے بعد یہ شاخ سے پتیاں کھانا شروع کر دیتا ہے، اور بڑی مقدار میں خوراک جمع کر لیتا ہے۔  <EOS> جیسے جیسے دن گزرتے جاتے ہیں یہ اپنی شکل اور رنگ میں تبدیلیاں کرتا رہتا ہے، اور ساتھ ساتھ اس کی جسامت بھی بڑھتی رہتی ہے۔  <EOS>   <EOP>  ایک بالغ لاروے کا سائز پانچ سینٹی میٹر تک ہوتا ہے جو سر سے دُم تک سینکڑوں تہہ دار جھلیوں میں ڈھکا رہتا ہے۔  <EOS> رفتہ رفتہ اس کے اوپر دو چھوٹے چھوٹے سینگ نما اُبھار ظاہر ہونے لگتے ہیں، اور جسم سے سخت بدبو دار مادہ بھی خارج ہوتا ہے۔  <EOS> جو اس بات کی علامت ہے کہ لاروا اب اگلے مرحلے میں پہنچنے کیلئے تیار ہے۔  <EOS>   <EOP>  چار ہفتوں کے بعد لاروا اگلے مرحلے یعنی پیوپا بننا شروع ہو جاتا ہے۔  <EOS>   <EOP>  اس کے اگلے حصے یعنی سر سے ذرا نیچے کی طرف سے باریک تار نما دو دھاگے نکلتے ہیں جو حفاظتی گھیرے کہلائے جاتے ہیں۔  <EOS> آہستہ آہستہ یہ قد میں چھوٹا اور جسامت میں موٹا ہوتا جاتا ہے۔  <EOS> اس کی بیرونی جھلی بھی سخت ہونا شروع ہو جاتی ہے۔  <EOS> یہ اپنے اطراف میں موجود پھولوں اور پتوں کا ہم رنگ ہو جاتا ہے۔  <EOS> اس وقت یہ بالکل مونگ پھلی کے خول کی مانند بے جان اور بے کار سی چیز دکھائی دیتا ہے، لیکن حقیقت میں اس معمولی خول کے اندر اس میں قدرتی طور پر کیمیائی عمل اور حیرت انگیز تبدیلیاں رونما ہو رہی ہوتی ہیں۔  <EOS>   <EOP>  چند ہفتوں بعد موسمی حالات بھی اچھے ہوں تو اس خول کی پچھلی جانب ایک دراڑ پڑ جاتی ہے، جو کچھ وقفے کے بعد کھل کر بڑی ہو جاتی ہے اور اس میں سے ایک خوبصورت اور رنگ برنگی تتلی نکل کر ہواؤں میں اُڑنے لگتی ہے۔  <EOS> یہ تتلی پھولوں اور پھلوں پر بیٹھ کر ان کا رس چوستی ہے، تھوڑے دن گزرنے کے بعد یہ تتلی انڈے دیتی ہے اور انڈے دینے کے بعد مر جاتی ہے۔  <EOS>   <EOP>  <EOT>
عائشہ فرید احمد، میرپور خاص آج تھامس اور کومیر کے اسکول میں ایک بڑی سالانہ تقریب تھی۔  <EOS> اتفاق سے ان کا ڈرائیور کسی بہت ضروری کام سے چھٹی پر تھا۔  <EOS> ان کے بابا صبح ہی آفس جا چکے تھے۔  <EOS> اب وہ مجبوراً پیدل جا رہے تھے۔  <EOS> اس وقت وہ ایک سنسان گلی سے گزر رہے تھے۔  <EOS>  اچانک پیچھے سے ایک آدمی سامنے آیا اور ان دونوں کا ہاتھ پکڑ کر زبردستی کھینچنے لگا۔  <EOS>  وہ شور مچا رہے تھے، لیکن کوئی سننے والا نہ تھا۔  <EOS> انھیں گاڑی میں دھکیل دیا۔  <EOS> گاڑی کافی دیر چلنے کے بعد ایک سمندر کے کنارے پہنچ گئی، ساحل سنسان تھا۔  <EOS> وہ گاڑی سے اُترنے لگے۔  <EOS> اس آدمی نے کہا:”تم لوگ یہاں سے کہیں نہیں بھاگ سکتے۔  <EOS> یہاں چاروں طرف سمندر ہے۔  <EOS> اس لئے میں تمہیں نہیں باندھوں گا اور وہ ایک پتھر پر بیٹھ گیا۔  <EOS>  (جاری ہے)  <EOP>  وہ دونوں بھی پریشان تھے، اس کے سامنے بیٹھ گئے۔  <EOS>   <EOP>  تھامس نے اپنے سر پر ہر ہاتھ پھیرا تو اس کا ہیٹ گر چکا تھا۔  <EOS> اس آدمی نے کہا اگر تم لوگوں نے شور مچایا یا بھاگنے کی کوشش کی تو میں تمہیں اس سمندر میں ڈال دوں گا۔  <EOS> اس نے سمندر کی طرف اشارہ کیا۔  <EOS> اچانک انھیں ایک گاڑی کی آواز آئی۔  <EOS> انھوں نے جلدی سے پتھر اُٹھائے اور اس آدمی کو مار کر گاڑی کی سمت بھاگنے لگے۔  <EOS> پولیس کی گاڑی ان کے قریب پہنچ گئی اور انھیں اندر کھینچ لیا گیا۔  <EOS>   <EOP>  اس آدمی کو بھی پولیس نے پکڑ لیا۔  <EOS> واپس آتے ہوئے بابا نے ان کو بتایا کہ وہ کسی کام سے گھر واپس آ رہے تھے تو انھوں نے راستے میں گرا ہوا تھامس کا ہیٹ پہچان لیا۔  <EOS> انھوں نے فوراً اسکول اور گھر میں فون کیا تو پتا چلا کہ وہ دونوں موجود نہیں تھے، انھوں نے پولیس کو فون کیا تو پولیس نے مختلف جگہ فون کیا۔  <EOS> ایک جگہ سے پتا چلا کہ دو لڑکوں کو ایک گاڑی میں سمندر کی طرف جاتے دیکھا گیا ہے۔  <EOS> پولیس ڈھونڈتی ہوئی پہنچ گئی اور وہ دونوں بچ گئے۔  <EOS>   <EOP>  <EOT>
ماریہ غزال یہ کہانی سو، ڈیڑھ سو سال پرانی ہے۔  <EOS> اس وقت اتنی ترقی نہیں ہوئی تھی، جتنی آج ہو چکی ہے۔  <EOS> اس وقت سفر کے لئے گھوڑے، رہنے کے لئے کچے پکے مکان اور جلانے کے لئے لکڑیاں ہوتی تھیں۔  <EOS> ایک چھوٹے قصبے میں ایک پیاری گول مٹول سی بچی میرلن، اس کی ماں این اور اس کے نانا گلبرٹ رہتے تھے۔  <EOS>  اس کی نانی کا گزشتہ برس انتقال ہو گیا تھا۔  <EOS>  اب این اور گلبرٹ دونوں مل کر بیکری چلاتے تھے۔  <EOS> میرلن کے والد فوج میں تھے اور کئی مہینوں سے ان کی کوئی خیر خبر بھی نہیں تھی۔  <EOS> میرلن اب چھے سال کی ہو گئی تھی۔  <EOS> انکل رابرٹ قصبے میں تانگا چلاتے تھے۔  <EOS> ایک دن انھوں نے این سے کہا:”این! میرلن اب چھے سال کی ہو گئی ہے، اسے اسکول داخل کرا ہی دینا چاہیے۔  <EOS> “ ”ہاں انکل رابرٹ! میں روز ہی سوچتی ہوں، مگر آج کل، آج کل کرتے کرتے بھی دو ماہ ہو گئے ہیں۔  <EOS>  (جاری ہے)  <EOP>  میں اب ضرور جاؤں گی داخلہ کرانے۔  <EOS> “ این نے ٹرے سے بن نکال کر کاؤنٹر پر موجود شلف میں سجائے۔  <EOS>   <EOP>  ”ہاں اس کا اسکول جانا بہت ضروری ہے۔  <EOS> کل میں دس بجے اسکول کے پاس سے گزروں گا۔  <EOS> اگر تم چاہو تو میرے ساتھ چلنا، مگر وقت کا خیال رکھنا مجھے پابندی وقت کی عادت ہے۔  <EOS> “  <EOP>  انکل رابرٹ اپنی گھوڑا گاڑی پر صبح اسکول کے بچوں کو چھوڑتے تھے اور بعد میں سبزی منڈی جا کر کچھ سامان اپنی گھوڑا گاڑی پر لاد کر قصبے میں لاتے تھے۔  <EOS>   <EOP>  اگلی صبح این نے جلدی جلدی بن اور ڈبل روٹیوں کو شلف میں سجایا۔  <EOS> میرلن کو صاف ستھری گلابی فراک پہنائی۔  <EOS> سنہرے بالوں میں سفید ربن باندھ کر دو پونیاں بنائی۔  <EOS> انکل رابرٹ وقتِ مقررہ پر پہنچ گئے۔  <EOS> وہ خوشی سے اچھل کے گاڑی پر سوار ہوئی۔  <EOS> اس کی امی این بھی بیٹھ گئیں۔  <EOS> میرلن نے اپنی امی کی یاد کرائی نظم جھوم جھوم کر پڑھنا شروع کر دی۔  <EOS> این میرلن کو لے کر پرنسپل کے آفس میں داخل ہوئی۔  <EOS>   <EOP>  پرنسپل مسز کلارا ایک ہمدرد اور رحم دل خاتون تھیں۔  <EOS> انھوں نے میرلن سے اس کا اور اس کے والد کا نام معلوم کیا۔  <EOS> این نے مسز کلارا کو وہی نظم سنانے کو میرلن سے کہا جو تھوڑی سی ہچکچاہٹ کے بعد شرماتے ہوئے میرلن نے سنا ہی دی۔  <EOS> اب این ایک فارم بھر رہی تھیں۔  <EOS> مسز کلارا نے این سے ان کے والد کی خیریت اور میرلن کے والد کے خطوط اور ان کی بھی خیر خیریت معلوم کی۔  <EOS>   <EOP>  قصبے کے ہر گھر کے افراد کو دوسرے کے بارے میں کافی معلومات ہوتی تھیں۔  <EOS> اس لئے دونوں باتوں میں مصروف ہو گئیں۔  <EOS>   <EOP>  ادھر میرلن نے پرنسپل کے روم سے نکل کر میدان کا رُخ کیا۔  <EOS> اسکول میں آدھی چھٹی اسی وقت ہوئی تھی۔  <EOS> سب بچے کھیل کود اور کھانے پینے میں مصروف تھے۔  <EOS> میرلن نے بھی دو تین بچوں کے ساتھ کھیلنا شروع کر دیا، مگر تھوڑی ہی دیر میں بھوک لگنے کے سبب اس نے کھیل چھوڑا اور اپنے چھوٹے سے بستے سے سیب نکال کر کھانے لگی۔  <EOS>   <EOP>  استانی نے اسے کلاس میں کھانے دیا کہ چلو آج پہلا دن ہے، اس لئے انھوں نے چھوٹ دے دی، مگر دوسری استانی نے اس کو کوئی رعایت نہیں دی۔  <EOS> انھوں نے میرلن کو دروازے کے باہر کھڑا کر دیا۔  <EOS> اس نے جب دیکھا کہ ٹیچر مصروف ہو گئیں تو وہ کھیل کے میدان میں پہنچ گئی۔  <EOS> تھوڑی دیر میں وہ اُکتا کر مرکزی دروازے سے باہر نکل گئی۔  <EOS> مرکزی دروازے پر کھڑا چوکیدار گھنٹی بجانے گیا تھا تب دروازہ خالی تھا۔  <EOS>   <EOP>  وہ بغیر رکاوٹ کے باہر نکل گئی تھی۔  <EOS> اس نے سوچ لیا کہ اب وہ اس جگہ دوبارہ نہیں آئے گی۔  <EOS> وہ اس سے پہلے کبھی قصبے کے اس حصے میں نہیں آئی تھی، اس لئے راستہ بھٹک کر دوسری طرف چلی گئی۔  <EOS> اب وہ تھک چکی تھی اور اسے نیند آنے لگی۔  <EOS> اسے کچھ دور سے ایسا لگا کہ انکل رابرٹ کی گھوڑا گاڑی کھڑی ہے۔  <EOS> وہ تیزی سے آگے بڑھی، مگر یہ کچھ الگ سی تھی۔  <EOS> نیند کے مارے وہ گاڑی کے پچھلے حصے میں گھاس کی ڈھیری پر سو گئی۔  <EOS>   <EOP>  آنکھ کھلی تو خود کو ایک صاف ستھرے بستر پر پایا۔  <EOS>   <EOP>  یہ دراصل گھوڑا گاڑی کے مالک کا گھر تھا۔  <EOS> وہ گھوڑے کے لئے گھاس لینے ذرا دور چلا گیا تھا۔  <EOS> واپسی پر اس نے ایک ننھی بچی کو اپنی گاڑی میں سوتا ہوا پایا۔  <EOS> میرلن کی نیند بہت گہری تھی، اس لئے جگانے سے بھی نہیں جاگی۔  <EOS> انھوں نے میرلن کو ایک کنارے کر کے گھاس کے بنڈل رکھے۔  <EOS> وہ تو اس وقت جاگی جب وہ نیند پوری کر کے تازہ دم ہو چکی تھی۔  <EOS>   <EOP>  میرلن نے بستر سے چھلانگ لگائی اور اُتر کر گھر کے دوسرے حصے کی طرف گئی۔  <EOS> کمرے سے باہر بڑا سا صحن تھا۔  <EOS> ایک بوڑھی عورت چولہے کی طرف منہ کے غالباً کچھ پکا رہی تھی۔  <EOS> شام گہری ہو رہی تھی۔  <EOS> اس کا مطلب تھا وہ بہت دیر تک سوتی رہی تھی۔  <EOS> میرلن قصبے کے زیادہ تر لوگوں سے مانوس تھی، اس لئے وہ یہاں پر خود کو پا کر بھی بالکل خوف زدہ نہیں ہوئی۔  <EOS> اس نے بوڑھی عورت سے کہا کہ بھوک لگی ہے۔  <EOS>   <EOP>  بوڑھی نے انتظار کرنے کا کہا۔  <EOS>   <EOP>  بوڑھی کا رویہ روکھا سا تھا، جب کہ قصے کے ہر گھر سے اسے ہمیشہ محبت ہی ملی تھی۔  <EOS> آج اسے اپنا گھر، اپنی ماں اور اپنے نانا کی قدر ہو رہی تھی۔  <EOS> آج اسے احساس ہو رہا تھا کہ زندگی صرف آرام سے ہی نہیں گزرتی، بعض لوگوں کی زندگی بہت مشکل ہوتی ہے۔  <EOS> اس کا تجربہ اسے اس بوڑھی عورت کو دیکھ کر ہو رہا تھا۔  <EOS> جب بوڑھی عورت اور بڑے میاں نے اس کے سامنے کھانا رکھا تو اس نے ندیدوں کی طرح ٹوٹ پڑی، مگر اس کا ذائقہ کچھ اتنا خاص نہ تھا۔  <EOS>   <EOP>  یہ عجیب سا پتلا شوربا تھا، جس کے ساتھ خشک بن تھے۔  <EOS> اس نے تو ہمیشہ گرم خستہ اور تازہ بن کھائے تھے اور بہت دفعہ کھانا ضائع بھی کیا تھا۔  <EOS> کھانے کے بعد بڑے میاں نے میرلن سے اس کے گھر کا پتا پوچھا، مگر اسے تو پتا معلوم ہی نہیں ہے۔  <EOS> اس نے کہا:”میں آپ کو اپنے نانا اور امی کا نام بتا سکتی ہوں۔  <EOS> میری امی کی بیکری ہے اور میرے ابو فوجی ہیں۔  <EOS> “  <EOP>  ”اوہ تو تم کریسنٹ بیکری والی این کی بیٹی ہو، مگر بیٹی! تم اتنی دور کیسے آ گئی؟“  <EOP>  اس نے اسکول اور اس کا سارا ماجرا کہہ سنایا۔  <EOS>   <EOP>  بوڑھی عورت اس کی باتوں پر بار بار ہنس رہی تھی۔  <EOS> ”اگر آج تم اسکول سے کچھ سیکھ لیتی تو یقینا اپنے گھر کا پتا بتا سکتی۔  <EOS> “  <EOP>  بڑے میاں نے کہا کہ اب رات زیادہ ہو گئی ہے، اس لئے میں صبح تمہیں اسکول چھوڑ آؤں گا۔  <EOS> دوسری صبح بڑے میاں اسکول تک چھوڑنے آئے۔  <EOS> اسکول میں اس کے مل جانے کی خبر جنگل کی آگ کی طرح پھیل گئی۔  <EOS> تھوڑی ہی دیر میں یہ خبر اس کے گھر بھی پہنچ گئی۔  <EOS>   <EOP>  پریشان حال این اور گلبرٹ فوراً ہی اسکول کے لئے روانہ ہو گئے۔  <EOS> این نے آ کر اس کو گلے لگایا، بہت پیار کیا۔  <EOS> نانا نے بھی آج غصہ نہیں کیا۔  <EOS> بڑے میاں نے سارا واقعہ کہہ سنایا اور رات دیر ہونے کے سبب اسے نہ پہنچا سکنے پر معذرت کی۔  <EOS>   <EOP>  اس واقعے کے بعد میرلن نے خود سے وعدہ کیا کہ آئندہ کھانا ضائع نہیں کرے گی اور نہ ناشکری کرے گی۔  <EOS> اسے اپنے آرام دہ گھر کی بھی قدر معلوم ہو گئی تھی۔  <EOS> اب وہ روز اسکول جانے اور تعلیم حاصل کرنے کا پکا ارادہ بھی کر چکی تھی۔  <EOS>   <EOP>  <EOT>
محمد عارف جان ایک پرستان میں 7 بے حد خوبصورت پریاں رہتی تھیں۔  <EOS> وہ آپس میں بہت اچھی سہیلیاں بھی تھیں۔  <EOS> ان میں اس قدر پیار تھا کہ وہ سہیلیاں کم اور بہنیں زیادہ لگتی تھیں۔  <EOS> ان کا معمول تھا کہ روزانہ صبح سویرے باغ میں کھیلنے جاتیں اور خوب مزہ کرتیں۔  <EOS> پرستان کی ملکہ نے ساتوں پریوں میں اتنا پیار دیکھ کر باغ میں ان کے لئے مختلف قسم کے جھولے بھی لگوا دیئے تھے۔  <EOS>  کھیل کود کر شام کو وہ گھر واپس آتیں اور مل جل کر اپنا کام کرتیں۔  <EOS> ان ساتوں نے مل کر اکٹھے رہنے کے لئے اپنا نہایت خوبصورت گھر بھی بنایا تھا۔  <EOS> پورے پرستان میں ان کی دوستی مشہور تھی۔  <EOS>  ایک دن صبح سویرے باغ کی سیر کرنے کے بعد وہ معمول کے مطابق دوپہر کو گھر لوٹنے کے بعد سو گئیں۔  <EOS> جب شام کو اٹھیں تو کیا دیکھتی ہیں کہ ان کی ایک سہیلی تیز بخار میں تڑپ رہی ہے۔  <EOS>  (جاری ہے)  <EOP>  ان میں سے ایک حکیم کو بلا لائی۔  <EOS> حکیم نے بتایا کہ بیمار پری کا علاج صرف اُس طلسمی پھول سے ممکن ہے جو پہاڑی کے ساتھ جھرنے کے اوپر لگا ہوا ہے اور تم سب جانتی ہو کہ وہ جھرنا کس قدر اونچا اور خطرناک جگہ پر ہے۔  <EOS> ایک پری بولی ”ہاں حکیم بابا! ہم سب یہ بات بخوبی جانتی ہیں لیکن اپنی دوست کی صحت یابی کے لئے وہ پھول بھی تو لانا ضروری ہے نا، اس لئے ہم سب مل کر وہ پھول لائیں گی۔  <EOS>   <EOP>  اس کے لئے ہمیں اپنی جان پر ہی کیوں نہ کھیلنا پڑے“۔  <EOS>   <EOP>  اگلی صبح فیصلہ کیا گیا کہ ایک پری بیمار پری کے پاس بیٹھے گی اور باقی سب مل کر پھول لینے جھرنے پر جائیں گی۔  <EOS> جھرنے کے قریب پہنچ کر انہوں نے اونچائی کی طرف جانا شروع کیا، لیکن اونچائی ان کے اُڑنے کی طاقت سے کہیں زیادہ تھی۔  <EOS> ابھی وہ زیادہ اوپر نہیں گئی تھیں کہ تھک ہار کر نیچے آ گئیں۔  <EOS>   <EOP>  وہ پانچوں قریب آئیں اور ان میں سے ایک بولی آج ہماری بہن کی زندگی خطرے میں ہے اس لئے ہر حال میں ہمیں وہ پھول لانا ہی ہو گا۔  <EOS> اتنا کہہ کر پانچوں پریوں نے ایک دوسرے کے ہاتھ میں ہاتھ ڈال لیے اور بولیں اس طرح سے ہماری جادوئی طاقت بڑھ جائے گی اور ہم وہ پھول حاصل کر سکیں گی۔  <EOS> اب کی بار پانچوں اپنی طاقت ملا کر اُڑیں اور بالآخر جھرنے تک پہنچ گئیں۔  <EOS>   <EOP>  انہیں کچھ فاصلے پر ہی ایک سفید پھول نظر آیا اور وہ سمجھ گئیں کہ اسی کا عرق پلانے سے بیمار پری صحت یاب ہو گی۔  <EOS> پانچوں میں سے ایک پری بولی تم جھرنے کے قریب رُکو میں آگے بڑھ کر پھول توڑ کے لاتی ہوں۔  <EOS> اتنا کہہ کر پری پھول کے قریب پہنچی اور اسے توڑنے میں کامیاب بھی ہو گئی۔  <EOS> اس سے پہلے کہ وہ واپس لوٹتی پانی کی تیز دھار اور ہوا سے وہ اپنا توازن برقرار نہ رکھ سکی۔  <EOS>   <EOP>  سفید پھول اس کے ہاتھ میں موجود تھا اور وہ پانی کی تیز موجوں میں آگے ہی آگے بہتی جا رہی تھی۔  <EOS> یہ دیکھ کر دور کھڑی چاروں پریوں کے حواس ساتھ چھوڑنے لگے وہ ہاتھ پکڑ کر تیزی سے اپنی سہیلی کو بچانے اس کے قریب آئیں اور پانی کی تیز موجوں میں سے کھینچ کر باہر لانے میں کامیاب تو ہو گئیں، لیکن سفید پھول لانے والی پری اس حادثے میں اپنی اُڑنے کی صلاحیت کھو چکی تھی۔  <EOS>   <EOP>  بچوں! ہمیشہ یاد رکھو کہ دوستی اور سچے رشتے نبھانے کے لئے دی جانے والی قربانیاں انہیں مزید مضبوط اور خالص بنا دیتی ہیں۔  <EOS>   <EOP>  <EOT>
سائرہ جبیں عمر بولا ”تت تت، تم تم ایسا نہیں کر سکتے، مجھے چھوڑ دو“۔  <EOS>  جوگی غصے سے بولا ”تم ہی نے تو مجھے کہا تھا کہ مجھے اپنا بیٹا سمجھو اور تمام نسخے مجھے دے دو“۔  <EOS>  عمر بولا ”میں نے تو تمہیں انسانی ہمدردی کے لئے کہا تھا۔  <EOS> لعنت بھیجتا ہوں میں ایسی دولت پر، تمہیں احساس نہیں کہ میرے گھر والوں پر کیا بیت رہی ہو گی“۔  <EOS>  جوگی بولا ”مجھے دوسروں سے کیا لینا دینا، مجھے تو تمہاری ضرورت ہے۔  <EOS> اگر میں کامیاب ہو گیا تو تمہیں میں بہت دور لے جاؤں گا، جہاں ہمارا ڈیرا ہو گا، بے وقوف لڑکے یہاں تمہاری چیخ و پکار کوئی نہیں سنے گا۔  <EOS> میں تمہیں جب وہ دوا پلاؤں گا تو تمہیں اپنے آپ کا بھی ہوش نہیں رہے گا اور جو کچھ میں کہوں گا، وہی تم کرو گے“۔  <EOS>  (جاری ہے)  <EOP>  ”تم پاگل ہو“ ایک دم عمر پوری قوت سے چیخا۔  <EOS>   <EOP>  ”بس دو منٹ ٹھہرو“۔  <EOS> یہ کہہ کر جوگی جھونپڑی سے باہر نکل گیا۔  <EOS> کامی نے سوچا کہ یہی وہ وقت ہے اپنے دوست کو چھڑانے کا۔  <EOS> وہ یہ سوچ کر دھڑکتے دل کے ساتھ جھونپڑی میں داخل ہوا۔  <EOS> جب عمر نے کامی کو دیکھا تو کامی نے ہونٹوں پر انگلی رکھ دی اور سرگوشیانہ انداز میں بولا ”شاید میں تمہیں جلدی کھول نہ سکوں لیکن تم فکر نہ کرو، میں تمہیں دوائی پلانے نہیں دوں گا“۔  <EOS>   <EOP>  اتنا کہہ کر وہ تیزی سے باہر نکل گیا اور پھر درخت کے عقب میں چھپ گیا۔  <EOS> اس نے قریب پڑا ہوا ایک پتھر پکڑ لیا تاکہ برتن پر دے مارے لیکن جوگی جھونپڑی میں واپس نہ آیا۔  <EOS>   <EOP>  کامی دبے پاؤں آہستہ آہستہ چولہے کی طرف بڑھا۔  <EOS> جوگی سیاہ چیز کو برتن میں انڈیل رہا تھا۔  <EOS> کامی پیٹ کے بل لیٹا رہا، اس کی نظریں جوگی پر مرکوز تھیں۔  <EOS> اچانک جوگی نے دوائی چکھی اور مطمئن انداز میں سر ہلانے لگا۔  <EOS>   <EOP>  ”ظالم انسان!“ کامی بڑبڑایا اور یہی بڑبڑاہٹ اسے لے ڈوبی، جوگی ایک دم ہوشیار ہو گیا، جیسے اسے احساس ہو کہ اس کے نزدیک کوئی دوسرا بھی موجود ہے۔  <EOS> وہ چوکنا ہو گیا۔  <EOS> کامی کا دل دھڑکنے لگا۔  <EOS> جوگی وہاں بیٹھا چاروں طرف دیکھ رہا تھا۔  <EOS> وہ سیدھا جھونپڑی کی طرف چلا گیا۔  <EOS> مٹی کا برتن جس میں دوا تھی، وہیں پڑا ہوا تھا۔  <EOS> کامی کا دل چاہا کہ نشانہ لے کر اسے توڑ دے۔  <EOS>   <EOP>  اسے خطرہ تھا کہ اگر نشانہ ٹھیک نہ لگا تو کھٹکا ضرور ہو گا۔  <EOS> پھر جیسے ہی اس نے پتھر نشانے کے لئے اوپر اٹھایا اور خود بھی سیدھا ہوا تو جوگی جھونپڑے سے نکل کر چولہے کی طرف بڑھنے لگا۔  <EOS>   <EOP>  وہ اب بھی چوکنا تھا۔  <EOS> کامی دھڑام سے زمین پر گرا اور آواز سناٹے میں ابھری۔  <EOS> جوگی ایک دم اچھل پڑا۔  <EOS> اب کامی کا بچنا مشکل تھا لہٰذا وہ پتھر کو لئے ایک دم کھڑا ہو گیا۔  <EOS>   <EOP>  کامی نے ایک دم وہ پتھر جوگی کو مارا۔  <EOS> جوگی جو پہلے ہی تیار تھا، ایک طرف ہو گیا۔  <EOS> کامی نے دوڑ لگا دی، جوگی بھی اس کے پیچھے تھا۔  <EOS>   <EOP>  کامی نے جھک کر پتھر اٹھایا اور پوری طاقت سے جوگی کو مارا لیکن خوش قسمتی سے وہ ایک بار پھر بچ گیا۔  <EOS> جوگی نے دوڑنا بند کر دیا۔  <EOS> کامی بھی رک گیا۔  <EOS> جوگی واپس پلٹا اور آہستہ آہستہ جھونپڑی کی طرف جانے لگا۔  <EOS> اچانک جوگی نے اس پر پتھر دے مارا۔  <EOS>   <EOP>  کامی ہوشیار کھڑا تھا، وہ جھکا اور جھکنے کے بعد تیزی سے کھڑا ہوا اور پھر پوری طاقت سے جوگی کو پتھر دے مارا۔  <EOS> پتھر جوگی کی ناک پر لگا اور پھر دوسرا پتھر اس کے سر پر لگا، جوگی زمین پر گرا اور اس کی گردن ایک طرف ڈھلک گئی۔  <EOS>   <EOP>  کامی نے عمر کو ساتھ لیا اور جاتے ہوئے اس نے سیاہ مادہ زمین پر گرا دیا۔  <EOS> دونوں جنگل میں بھوکے پیاسے بھٹکتے رہے اور جنگل بھی خوفناک تھا۔  <EOS> آخر صبح ہونے کے بعد وہ جنگل سے نکل چکے تھے۔  <EOS> کامی اپنے دوست سے محبت نہ رکھتا اور اتنا بڑا خطرہ مول نہ لیتا تو شاید اس کا دوست جوگی کا بیٹا بن کر رہ چکا تھا لیکن کامی کی جرات نے اپنے دوست کو موت کے منہ سے نکال لیا۔  <EOS>   <EOP>  <EOT>
سائرہ جبیں کامران اور عمر کی دوستی پوری کالونی میں مشہور تھی۔  <EOS> دونوں ایک دوسرے پر جان چھڑکتے تھے۔  <EOS> سب کامران کو پیار سے کامی کہتے تھے۔  <EOS> ایک دفعہ عمر، ٹیچر سے پانی پینے کا پوچھ کر گیا لیکن پھر اس کی واپسی نہیں ہوئی۔  <EOS> جوں جوں وقت گزر رہا تھا، کامی پریشان ہو رہا تھا۔  <EOS> چھٹی کے وقت کامی، عمر کے گھر گیا اور کہا ”آنٹی! عمر، ٹیچر سے پانی کا پوچھ کر گیا تھا لیکن واپس نہیں آیا، کیا وہ گھر آ گیا ہے؟“۔  <EOS>  اس بات سے عمر کے گھر والے پریشان ہو گئے۔  <EOS>  اب کامی کو ایک جوگی کی باتیں یاد آنے لگیں، ایک دن جوگی نے کہا تھا ”اب میں بوڑھا ہونے والا ہوں، کاش کوئی میرا بیٹا ہوتا، اس کو میں تمام نسخے بتاتا اور وہ خوب دولت کماتا“۔  <EOS> اتنا کہہ کر جوگی نے چمکدار نظروں سے عمر کی طرف دیکھا تھا۔  <EOS>  (جاری ہے)  <EOP>  اس پر عمر نے جوگی سے کہا تھا کہ ”آپ سمجھیں میں آپ کا بیٹا ہوں، مجھے تمام نسخے بتائیں“۔  <EOS>   <EOP>  یہ تمام باتیں کامی نے عمر کے والد کو بتا دیں اور کہا ”ہو نہ ہو، یہ جوگی کی کارستانی معلوم ہوتی ہے“۔  <EOS> اب ہر کوئی جوگی کی تلاش میں نکل گیا۔  <EOS>   <EOP>  کامران چلتے چلتے جنگل پہنچ گیا۔  <EOS> شام کے سائے بڑھ رہے تھے اور کامی لگاتار چل رہا تھا۔  <EOS> وہ واپس مڑنے ہی والا تھا کہ اسے زمین پر گری ہوئی کاپی نظر آئی، کاپی اٹھائی تو وہ عمر کی تھی۔  <EOS> کامی کو سراغ مل چکا تھا، اب وہ واپس نہیں جا سکتا تھا۔  <EOS>   <EOP>  کامی ایک سمت چلتا چلا گیا۔  <EOS> رات ہو گئی تھی، اب اسے ڈر لگ رہا تھا۔  <EOS> لوگ کہتے تھے کہ وہاں بد روحیں رہتی ہیں، جو لوگ بھی جنگل میں گئے، وہ واپس زخمی ہو کر آئے۔  <EOS>   <EOP>  ابھی وہ سوچ رہا تھا کہ اسے دور آگ کا شعلہ نظر آیا۔  <EOS> کامی نے سوچا، ضرور کوئی انسان وہاں ہے اور یہی وقت ہے اپنے دوست کی مدد کرنے کا، ہو سکتا ہے جوگی صبح عمر کو کہیں اور لے جائے۔  <EOS> کامی آہستہ آہستہ بغیر آواز پیدا کئے بڑھتا رہا۔  <EOS>   <EOP>  تقریباً آدھا گھنٹے چلنے کے بعد اسے احساس ہوا کہ وہ آگ کے قریب آ گیا ہے۔  <EOS> وہ رک گیا، اس کا سانس پھول چکا تھا۔  <EOS> اس نے آگ سے پرے نظر ڈالی تو اسے ایک جھونپڑی نظر آئی۔  <EOS> کامی جلدی سے آگے بڑھا اور دوسرے درخت کے تنے کی طرف گیا پھر رک گیا۔  <EOS> وہ آگ کے قریب ہو گیا اور دیکھا کہ ایک پتھروں کا چولہا بنا ہوا ہے، آگ پر کوئی برتن رکھا ہوا ہے، جس میں کچھ پک رہا ہے۔  <EOS>   <EOP>  وہ بار بار جھونپڑی کو گھور رہا تھا۔  <EOS> اسے یقین تھا کہ جھونپڑی میں کوئی ہے۔  <EOS> اچانک جھونپڑی سے کوئی باہر نکلا، یہ وہی جوگی تھا، جو سکول کے باہر بیٹھ کر بچوں کو کہانیاں سنایا کرتا تھا۔  <EOS> جوگی برتن پر جھکا کچھ دیکھتا رہا، پھر جھونپڑی میں چلا گیا۔  <EOS> جھونپڑی کی پشت پر ایک درخت تھا، کامی آہستہ آہستہ اس درخت کے پیچھے چھپ گیا، اب اسے جھونپڑی ہی نہیں بلکہ اندر کا بھی سب کچھ نظر آ رہا تھا۔  <EOS>   <EOP>  ایک طرف سے پردہ ہٹا ہوا تھا۔  <EOS> اس نے دیکھا کہ عمر رسیوں سے بندھا ہوا ہے۔  <EOS> اس کا دل چاہا کہ بھاگ کر عمر کی رسیاں کھول دے مگر احتیاط لازم تھی۔  <EOS> وہ نہیں چاہتا تھا کہ اپنے دوست کو چھڑاتے چھڑاتے خود بھی پھنس جائے۔  <EOS> جوگی پھر اندر آیا اور بندھے ہوئے عمر سے مخاطب ہو کر بولا ”برخوردار! بس پانچ منٹ ٹھہر جاؤ، دوا تیار ہو رہی ہے۔  <EOS> جب تمہیں پلاؤں گا تو تم اپنی یادداشت بھول جاؤ گے، بس تمہیں یہی یاد ہو گا کہ تم میرے بیٹے ہو“۔  <EOS>   <EOP>  (جاری ہے)  <EOP>  <EOT>
اسد خان ایک ہرے بھرے جنگل میں بہت سارے بھالو رہا کرتے تھے، جہاں میٹھے پانی کے چشمے، سرخ سرخ سیب اور رسیلے پھل لگے ہوئے تھے۔  <EOS> اسی جنگل میں مانو نام کا ایک شریر بھالو بھی رہتا تھا، جس کا کام سارا دن شہد کے چھتے تلاش کرنا اور چھوٹے چھوٹے پرندوں کو تنگ کرنا تھا۔  <EOS> کسی کے گھونسلے سے انڈے نکال کر گھاس میں چھپا دیئے تو کسی جانور کے ننھے منے بچوں کو اٹھا کر چشمے میں نہلا دیا اور کسی درخت کو خواہ مخواہ ہلا دیا۔  <EOS>  یہ سب اس کے خیال میں دلچسپ شرارتیں تھیں۔  <EOS> وہ جنگل کے دوسرے جانوروں کے شرارتی بچوں کا سردار تھا اور سب اسے شہزادہ پکارتے۔  <EOS> جب یہ سب مل کر شرارتیں کرتے تو سارا جنگل سر پر اٹھا لیتے۔  <EOS> چھوٹے جانور ڈر کر اپنے اپنے گھروں میں چھپ جاتے۔  <EOS>  (جاری ہے)  <EOP>  ایک دن مانو میاں ایک جھاڑی سے پکے پکے سرخ بیر چن کر کھا رہے تھے کہ کیا دیکھتے ہیں کہ چند آدمی جنگل میں داخل ہوئے۔  <EOS>   <EOP>  مانو ڈرے تو بہت کہ نہ جانے یہ کون سے جانور ہیں۔  <EOS> کہیں دیکھ نہ لیں اور پھر نہ جانے کیا مصیبت آ جائے، مگر تھے ذرا دل والے جھاڑی میں چھپے بیٹھے رہے۔  <EOS> مانو میاں نے زندگی بھر انسان کی شکل نہیں دیکھی تھی۔  <EOS> شکاریوں کو دیکھ کر تو وہ یہی سمجھے کہ یہ بھی ان کی طرح کے جانور ہیں۔  <EOS>   <EOP>  شکاری تو چلے گئے، مگر مانو کو ایک نئی سوچ دے گئے۔  <EOS> وہ ہر لمحے یہی سوچتا رہا کہ آخر یہ جانور کس جنگل سے آئے تھے۔  <EOS>   <EOP>  میں وہاں ضرور جاوٴں گا، رات کو سویا تو خواب میں دیکھا کہ وہ بھی بڑا سا ہیٹ پہنے ایک کندھے پر دوربین دوسرے پر تھرماس لٹکائے پھر رہا ہے۔  <EOS>   <EOP>  صبح اٹھا تو وہی فکر و سوچ۔  <EOS> اسی جنگل میں ایک کوا بھی رہتا تھا۔  <EOS> اس نے جو یہ معاملہ دیکھا تو جھٹ تاڑ گیا کہ معاملہ گڑبڑ ہے، اس نے مانو سے پیار سے پوچھا تو پتا چلا کہ اُسے شکاری پسند آ گئے ہیں۔  <EOS> کوا مانو کے ہاتھوں تنگ تھا۔  <EOS>   <EOP>  جھٹ کہنے لگا۔  <EOS> ”تمہیں ان کے جنگل میں لے چلوں جہاں سے وہ آئے تھے، وہاں ایسے مزے ہیں کہ بس“ کوے نے کچھ اس طرح نقشہ کھینچا کہ میاں مانو ہو گئے چت اور لگے منصوبے بنانے۔  <EOS> مانو جن بچوں کا سردار تھا وہ سب سمجھ رہے تھے کہ یہ بیمار ہو گیا ہے۔  <EOS> ایک دن مانو نے اپنے ساتھیوں سے کہا کہ ”وہ ایسا جانور بننا چاہتا ہے جیسے کہ چند دن پہلے کچھ جانور یہاں آئے تھے“۔  <EOS>   <EOP>  اب بھلا بچوں کو کیا یاد رہتا کہ چند دن پہلے کون آیا تھا۔  <EOS>   <EOP>  انہوں نے لومڑی سے جا کر پوچھا۔  <EOS> اس نے اپنی آنکھیں اِدھر اُدھر گھمائیں اور بولی۔  <EOS> ”ارے وہی آدمی نا، وہ شکاری تھے۔  <EOS> تمہیں دیکھ لیتے تو پکڑ کر لے جاتے۔  <EOS> یہ شہر سے آئے تھے۔  <EOS> اللہ انہیں غارت کرے۔  <EOS> ہرن مار کر لے گئے۔  <EOS> “  <EOP>  ”میرا خیال ہے کہ ہمیں اس جنگل میں چلنا چاہئے جہاں سے یہ آئے تھے“ مانو نے تجویز پیش کی۔  <EOS>   <EOP>  ”لیکن وہاں جانے کا کیا فائدہ؟“ ننھے خرگوش نے کہا۔  <EOS>   <EOP>  ”سیر و تفریح نئی جگہ دیکھنا۔  <EOS> معلومات میں اضافہ ہو گا۔  <EOS> “ مانو نے فخریہ کہا۔  <EOS> دو چار نے مانو کی ہاں میں ہاں ملائی، باقی اِدھر اُدھر ہو گئے۔  <EOS>   <EOP>  یہ خبر جب مانو کے ماں باپ تک پہنچی تو انہوں نے اس کے کان کھینچے اور ڈانٹا کہ ”اب اگر تم نے شہر کا نام لیا تو ہاتھ پاوٴں باندھ کر ڈال دیں گے“۔  <EOS>   <EOP>  شاید وہ اپنا ارادہ ملتوی کر دیتا۔  <EOS> اگر کوا نہ بہکاتا۔  <EOS> وہ بار بار کہتا ”ارے یار ڈر گئے۔  <EOS> یہاں کیا پڑے ہو، جب شہر سے لوٹ کر آوٴ گے تو اپنے ٹھاٹ دیکھنا۔  <EOS> “  <EOP>  مانو کے دو ساتھی اس کے ساتھ شہر جانے کو تیار ہو گئے۔  <EOS> مانو کی ماں بہت پریشان تھی۔  <EOS> وہ اسے خوب سمجھاتی کہ تمہارے لئے یہ جنگل ہی محفوظ جگہ ہے۔  <EOS> یہاں سے قدم نہ نکالنا۔  <EOS> مگر مانو میاں پر تو کوے کی لچھے دار باتوں کا بھوت سوار تھا۔  <EOS>   <EOP>  ماں باپ کا کہا نہ مانا۔  <EOS> ایک رات اپنے دو ساتھیوں کے ساتھ چل نکلے اوپر کوا اڑتا جاتا۔  <EOS> نیچے یہ تینوں سفر کرتے۔  <EOS>   <EOP>  راستے میں بانس کا ایک بڑا سا جنگل آیا۔  <EOS> اس میں ایک بوڑھا بندر رہتا۔  <EOS> اس نے یہ قافلہ دیکھا تو پوچھا وہ کہاں کے ارادے ہیں“؟ مانو نے بتایا، ”شہر جا رہے ہیں۔  <EOS> “  <EOP>  بندر ان پر خوب چیخا ”پاگل ہوئے ہو شہر جا کر مرو گے انسان تو تمہیں تلاش کرنے جنگل آیا تھا اور تم خود شہر جا رہے ہو۔  <EOS>   <EOP>  “مگر کوا دونوں کو الگ لے جا کر بولا۔  <EOS>   <EOP>  ”یہ تم سے جل گیا بوڑھا ہے نا۔  <EOS> اب چل پھر نہیں سکتا اس لئے باتیں بناتا ہے۔  <EOS> “  <EOP>  دونوں نے فیصلہ کیا کہ کل صبح دوبارہ سفر شروع کریں گے۔  <EOS> صبح مانو کی آنکھ کھلی تو وہ اکیلا تھا۔  <EOS> اس کے دونوں ساتھی بھاگ گئے تھے، مانو اداس ہوا تو کوے نے ڈھارس بندھائی۔  <EOS>   <EOP>  ”ارے میں ابھی زندہ ہوں تمہارے ساتھ شہر چلنے کے لئے۔  <EOS>   <EOP>  “  <EOP>  دونوں نے سفر شروع کیا۔  <EOS> کئی دن گزر گئے آخر ایک رات وہ شہر کے نزدیک پہنچ گئے لو بھئی شہر آ گیا۔  <EOS> اب ہم مزے کریں گے۔  <EOS>   <EOP>  دور سے شہر کے مکان، سڑکیں، کارخانے نظر آ رہے تھے۔  <EOS> مانو خوشی اور حیرت سے پاگل ہوا جا رہا تھا۔  <EOS> اس کا جی چاہتا تھا کہ وہ بھاگ کر وہاں چلا جائے۔  <EOS> کوے نے پروگرام بنایا کہ کل صبح تازہ دم ہو کر شہر جائیں گے ابھی آرام کرنا چاہیے۔  <EOS>   <EOP>  رات کو مانو سویا تو اس نے خواب دیکھا۔  <EOS> وہ شفاف سڑک پر چلا جا رہا ہے بہت سے جانور اس کے پیچھے ہیں۔  <EOS>   <EOP>  وہ تالیاں بجا رہے ہیں اور آوازیں کس رہے ہیں، مگر یہ ناک میں رسی کیسی ہے؟ اس نے جھٹک دیا۔  <EOS> پھر رسی۔  <EOS> یہ کیا ہے؟ صبح اس کی آنکھ کھلی تو کوا بھی غائب تھا۔  <EOS> وہ گھبرایا تو بہت، مگر سوچنے لگا۔  <EOS> چلو شہر تو آ ہی گیا ہے۔  <EOS> اب اکیلے مزے کریں گے۔  <EOS> یہ سوچ کر اس نے بھرپور انگڑائی لی اور اٹھ کر شہر کی طرف چل پڑا۔  <EOS>   <EOP>  سامنے کالے رنگ کی سڑک تھی اس پر عجیب طرح کے مکان تھے۔  <EOS> مانو مارے حیرت کے چلنا بھول گیا اور ایک گھر میں گھس گیا۔  <EOS> یکایک ایک زور دار ڈنڈا سر پر پڑا۔  <EOS> آنکھوں کے سامنے اندھیرا چھا گیا۔  <EOS> پھر آنکھ کھلی تو ناک میں رسی تھی اور ہاتھ پاوٴں بندھے ہوئے تھے۔  <EOS> مانو میاں سمجھا کہ خواب دیکھ رہے ہیں تھوڑی دیر میں بیدار ہوں گے تو شہر جا کر خوب سیر کریں گے۔  <EOS>   <EOP>  یہ سوچ کر آنکھیں بند کر لیں، مگر بھوک سے برا حال تھا۔  <EOS> نیند کہاں سے آتی۔  <EOS> یہ حقیقت تھی۔  <EOS> مانو نے چاروں طرف دیکھا۔  <EOS> یہ بند جگہ تھی۔  <EOS> اس طرح پڑے پڑے کئی دن گزر گئے۔  <EOS> مانو کا بھوک سے یہ عالم ہو گیا کہ ہر وقت آنکھوں کے سامنے اندھیرا چھایا رہتا۔  <EOS> ہاتھ پیروں کی جان نکل چکی تھی۔  <EOS> ایک دن ایک آدمی اندر آیا۔  <EOS> اس نے مانو کو کچھ کھانے کے لئے دیا مانو نے وہ کھا لیا اور دوبارہ گہری نیند سو گیا۔  <EOS>   <EOP>  پیارے بچو! آجکل یہ شریر بھالو گلی کوچوں میں عجیب عجیب کھیل دکھاتا پھرتا ہے۔  <EOS> اس نے جنگل کے جانوروں کو تنگ کر رکھا تھا۔  <EOS> اس نے اپنی ماں کا کہا نہ مانا تھا اور آج لوگ اس کی ناک میں رسی ڈالے کھینچتے پھرتے ہیں۔  <EOS>   <EOP>  <EOT>
دانش خان چاند پری ایک خوبصورت اور پُراسرار مخلوق تھی جو چاند پر رہتی تھی۔  <EOS> اس کے سفید ریشمی بال، چمکدار آنکھیں اور روشنیوں سے سجا ہوا لباس اسے واقعی جادوئی دنیا کی شہزادی بتاتا تھا۔  <EOS> چاند پری چاند کی سب سے اونچی پہاڑی پر رہتی اور رات کو زمین کو نیچے دیکھتی۔  <EOS> اسے زمین پر بچوں کی ہنسی اور خوشی کی آوازیں بہت پسند تھیں، لیکن اس نے کبھی زمین پر قدم نہیں رکھا تھا۔  <EOS>  چاند پری کا سب سے بہترین دوست ایک چھوٹا ستارہ تھا، جسے وہ پیار سے ”جھلمل“ کہتی تھی۔  <EOS> جھلمل اسے ہر رات زمین کی کہانیاں سناتا تھا کہ کس طرح زمین پر درخت، پھول، ندیاں اور پہاڑ ہیں جہاں انسان اپنی زندگی گزارتے ہیں۔  <EOS> چاند پری کا دل کرتا کہ وہ بھی ان چیزوں کو دیکھے اور بچوں کے ساتھ وقت گزارے۔  <EOS>  (جاری ہے)  <EOP>  ایک رات چاند پری نے جھلمل سے کہا، ”میرا دل چاہتا ہے کہ میں زمین پر جاوٴں اور ان خوبصورت بچوں سے ملوں جن کے بارے میں تم نے اتنی کہانیاں سنائی ہیں“۔  <EOS>   <EOP>  جھلمل نے جواب دیا، یہ تو مشکل ہے، لیکن میں تمہارے ساتھ ہوں۔  <EOS> اگر تم زمین پر جانا چاہتی ہو تو ہمیں مل کر کوئی طریقہ ڈھونڈنا ہو گا۔  <EOS>   <EOP>  چاند پری اور جھلمل نے مل کر منصوبہ بنایا۔  <EOS> انہوں نے رات کے وقت ایک جادوئی پھول سے نرم روشنی کی کشتی بنائی جو ہوا میں تیر سکتی تھی۔  <EOS> جھلمل نے کشتی کو روشنی سے بھر دیا، اور جب سب کچھ تیار ہو گیا تو چاند پری کشتی میں بیٹھ گئی۔  <EOS>   <EOP>  کشتی آہستہ آہستہ زمین کی طرف بڑھنے لگی۔  <EOS> زمین پر پہنچ کر چاند پری نے ایک چھوٹے سے گاوٴں میں قدم رکھا۔  <EOS> وہاں بچے رات کے وقت کھلے آسمان کے نیچے کہانیاں سن رہے تھے۔  <EOS> جب بچوں نے چاند پری کو دیکھا تو وہ حیران رہ گئے۔  <EOS> ایک بچہ بولا ”تم کون ہو؟ کیا تم واقعی چاند سے آئی ہو؟“۔  <EOS>   <EOP>  چاند پری مسکرا کر بولی، ”ہاں، میں چاند پری ہوں اور چاند سے تم لوگوں سے ملنے آئی ہوں“۔  <EOS>   <EOP>  بچے حیرت اور خوشی سے چاند پری کے گرد جمع ہو گئے۔  <EOS> وہ سب اسے اپنے کھیل دکھانے لگے اور اپنی پسندیدہ کہانیاں سنانے لگے۔  <EOS> چاند پری نے بچوں کو چاند کی دنیا کی کہانیاں سنائیں کہ کس طرح چاند پر جھلمل جیسے ستارے ہیں اور وہاں کا منظر کیسا خوبصورت ہے۔  <EOS> بچے چاند پری کے ساتھ بہت خوش تھے، انہوں نے وعدہ کیا کہ وہ ہمیشہ اس رات کو یاد رکھیں گے۔  <EOS>   <EOP>  چاند پری نے بھی وعدہ کیا کہ وہ ہمیشہ انہیں دیکھتی رہے گی اور کبھی کبھار آ کر ان سے ملنے کی کوشش کرے گی۔  <EOS> جب رات ختم ہونے لگی اور صبح ہونے لگی تو چاند پری نے بچوں کو الوداع کہا۔  <EOS> وہ دوبارہ اپنی جادوئی کشتی میں سوار ہو کر چاند کی طرف روانہ ہو گئی، لیکن اس کے دل میں زمین کے بچوں کی یاد ہمیشہ کے لئے بس گئی۔  <EOS> اب بھی کبھی کبھار رات کو جب بچے چاند کی طرف دیکھتے ہیں تو انہیں چاند پری کی جھلک دکھائی دیتی ہے۔  <EOS> وہ سمجھ جاتے ہیں کہ چاند پری انہیں یاد کر رہی ہے اور انہیں دیکھ کر خوش ہو رہی ہے۔  <EOS>   <EOP>  <EOT>
یاسر علی راجو اور شانی ہمیشہ کسی نہ کسی بات پر جھگڑا کرتے نظر آتے تھے۔  <EOS> ان دونوں کے گھر والے ان سے بہت تنگ تھے۔  <EOS> دونوں ہمیشہ چھوٹی چھوٹی باتوں پر ایک دوسرے سے لڑتے اور بدلا لیتے نظر آتے تھے۔  <EOS> ایک دن راجو کسی کام کیلئے اپنے گھر سے نکلا اور اپنے پڑوسی شانی کے گھر کے آگے سے گزرا۔  <EOS> اسی دوران اس کی جیب سے ایک ضروری اور اہم کاغذ نکل کر زمین پر گر گیا۔  <EOS>  اتفاق سے شانی اپنی کھڑکی سے یہ منظردیکھ رہا تھا۔  <EOS> اس نے سمجھا کہ راجو نے کاغذ جان بوجھ کر سڑک پر گرایا ہے اور وہ میرے گھر کے سامنے اسی طرح گندگی پھیلاتا رہتا ہے۔  <EOS> خود ہی اس نتیجے پر پہنچنے کے بعد اس نے فیصلہ کیا کہ وہ راجو کو اس حرکت کی سزا دے گا اور اس سے بدلہ لے گا۔  <EOS>  شانی نے رات ہونے کا انتظار کیا۔  <EOS>  (جاری ہے)  <EOP>  جب ہر طرف اندھیرا چھا گیا تو اس نے اپنے گھر کے کچرے کا ڈرم اٹھایا اور راجو کے گھر کی طرف چل دیا۔  <EOS>   <EOP>  اتفاق سے اس وقت راجو بھی اپنی گھر کی کھڑکی کے سامنے بیٹھا باہر دیکھ رہا تھا۔  <EOS> جب اس نے شانی کو کچرے کا ڈرم لاتے دیکھا تو وہ حیران رہ گیا۔  <EOS> شانی نے ڈرم کا سارا کچرا راجو کے گھر کے بالکل سامنے الٹا کر اپنے گھر واپس چل دیا۔  <EOS>   <EOP>  راجو حیران ہو کر باہر آیا اور اس کچرے کے ڈھیر کے پاس گیا اور اسے غور سے دیکھا تو اسے اپنا وہ اہم ترین کاغذ دکھائی دیا، جو صبح اس کی جیب سے شانی کے گھر کے سامنے گر گیا تھا، مگر اب وہ کاغذ چھوٹے چھوٹے ٹکڑوں میں پھٹا ہوا تھا۔  <EOS>   <EOP>  وہ سوچنے لگا کہ پہلے تو میرا یہ کاغذ اڑا لیا پھر اسے ٹکڑے ٹکڑے کر کے میرے گھر کے سامنے پھینک گیا، ساتھ میں دوسرا کچرا بھی یہاں ڈال کر چلا گیا۔  <EOS>   <EOP>  پھر اس نے شانی سے اس کا بدلہ لینے کی ٹھان لی۔  <EOS> اس نے ایک بڑے کسان کو فون کیا اور اس سے کہا ”مجھے پانچ گائے اور سو مرغیاں پہنچا دو“۔  <EOS> اس کے بعد اس نے اپنے گھر کے پتے کی جگہ شانی کے گھر کا پتا لکھوا دیا۔  <EOS>   <EOP>  اگلے روز صبح اس نے اپنے پڑوسی کے لڑکے کی آواز سنی، جو کسی گاڑی والے سے مرغیوں اور گائے پر لڑ رہا تھا۔  <EOS> وہ سمجھ گیا کہ گائے اور مرغیاں پہنچ گئی ہیں اور اب لانے والا اس کی رقم طلب کر رہا ہے۔  <EOS>   <EOP>  کافی دیر بعد جا کر یہ مسئلہ نمٹا تو شانی سمجھ گیا کہ اصل میں یہ حرکت کس کی ہے۔  <EOS> غرض یہ کہ کافی عرصے تک یہ سلسلہ چلتا رہا۔  <EOS> وہ دونوں ایک دوسرے کو خوب نقصان پہنچاتے رہے، جس کا نتیجہ یہ نکلا کہ وہ دونوں ایک دوسرے کے ساتھ لڑائی کر کے ہسپتال جا پہنچے۔  <EOS>   <EOP>  ہسپتال میں وہ ایک کمرے میں کافی دنوں تک رہے تو ان کی آپس میں دوستی ہو گئی۔  <EOS> اس دوران انہوں نے ایک دوسرے کو کاغذ کے گرنے کا واقعہ سنایا تو وہ حیرت سے ایک دوسرے کو دیکھنے لگے۔  <EOS> آج ان کی سمجھ میں آیا کہ وہ انجانے میں نہ جانے کیا کیا کر گئے تھے، جس سے ان دونوں کو ہی نقصان ہوا تھا۔  <EOS>   <EOP>  <EOT>
یاسر علی میرا نام شہلا ہے اور صائمہ میری چچا زاد بہن ہے۔  <EOS> ہم ایک ہی گھر میں رہتے تھے۔  <EOS> وہ بہت اچھی فطرت کی مالک ہے۔  <EOS> کبھی دروازے پر کوئی مانگنے والی بھکارن آتی تو وہ پیسے دینے کے بجائے ان سے کہتی 20 روپے دوں گی، ہمارے برتن دھو دو یا ہمارے پودوں کو پانی دے دو یا پیاز لہسن چھیل دو یا جھاڑو دے دو۔  <EOS>  اکثر اوقات مانگنے والی عورتیں یہ سن کر رفو چکر ہو جاتیں کوئی شاذ و نادر ہی ٹک پاتی۔  <EOS>  چچی جان کہتیں:”صائمہ! تمہیں خدا سمجھے، کیوں ان کو اندر لے آتی ہو؟ ان میں سے کوئی چور بھی تو ہو سکتی ہے“۔  <EOS>  صائمہ محلے میں اکثر شبو خالہ کے گھر چلی جاتی۔  <EOS> ان کی چھوٹی بیٹی جسمانی طور پر معذور ہے۔  <EOS> صائمہ اس کو مختلف رسالوں سے کہانیاں پڑھ کر سناتی۔  <EOS>  (جاری ہے)  <EOP>  ایک روز میں صائمہ کو بلانے شبو خالہ کے گھر گئی تو دیکھا صائمہ معذور لڑکی کے بستر کے قریب کرسی پر بیٹھی کہانی سنا رہی تھی اور لڑکی کے چہرے پر مسکراہٹ پھیلی ہوئی تھی۔  <EOS>   <EOP>  صائمہ جب گھر واپس آئی تو چچی جان نے ڈانٹ کر کہا، اپنے گھر کا کام تو ہوتا نہیں دوسروں کی خدمت میں لگی رہتی ہے۔  <EOS> ان کے خیال میں وہ اپنا وقت برباد کر رہی تھی۔  <EOS>   <EOP>  سکول میں وقفے کے دوران چھٹی جماعت کی 3 بچیاں اس کے پاس آتیں تو وہ ان کو حساب اور سائنس سمجھا دیتی۔  <EOS> یہ غریب گھرانے کی بچیاں ٹیوشن نہیں پڑھ سکتی تھیں۔  <EOS> مجھے صائمہ پر کبھی غصہ آتا اور کبھی ترس۔  <EOS>   <EOP>  اپنا کھیل کود چھوڑ کر دوسروں کے مسئلے حل کرتی۔  <EOS> نہ جانے کب عقل آئے گی۔  <EOS> چچی جان کو اس کی عادتیں بُری لگتیں اور باتیں سناتیں تو تب بھی وہ اُف نہ کرتی، ہنس کر سنتی رہتی۔  <EOS>   <EOP>  میرے اور صائمہ کے امتحان ہو رہے تھے۔  <EOS> ہم دونوں دل لگا کر تیاری کر رہے تھے۔  <EOS> رات کے 10 بجے کا وقت تھا کہ دروازے پر دستک ہوئی۔  <EOS> دروازہ کھولا تو ہماری محلے دار اور کلاس فیلو فروا کھڑی تھی۔  <EOS>   <EOP>  وہ بہت پریشان دکھائی دے رہی تھی۔  <EOS> ”کیا بات ہے فروا؟“ صائمہ نے پوچھا۔  <EOS>   <EOP>  ”صائمہ! میں نے بہت محنت سے آخری دو ابواب کے نوٹس بنائے تھے۔  <EOS> پتا نہیں کہاں رکھ دیئے۔  <EOS> سب تیاری مکمل ہے، لیکن وہ نوٹس نہیں مل رہے۔  <EOS> میں بہت پریشان ہوں، اگر نوٹس نہ ملے تو میری پوزیشن پر اثر پڑ سکتا ہے“۔  <EOS>   <EOP>  صائمہ نے جنرل سائنس کے آخری دو ابواب کے نوٹس جو صائمہ نے اپنے لئے تیار کیے تھے فروا کو دے دیئے: ”لو یہاں سے تیاری کر لو“ صائمہ نے مسکرا کر کہا۔  <EOS>   <EOP>  ”لیکن تم کیسے تیاری کرو گی؟“ فروا نے حیرانگی سے پوچھا۔  <EOS> ”میں نے ان دو ابواب کی تیاری کر لی ہے۔  <EOS> تم بے فکر ہو جاوٴ“، صائمہ نے اطمینان دلایا۔  <EOS> فروا کے جاتے ہی میں صائمہ پر برس پڑی:”اگر تم اسے نوٹس نہ دیتی تو میں یا تم فروا سے آگے جا سکتے تھے“۔  <EOS>   <EOP>  صائمہ نے سکون بھرے لہجے میں کہا:”کوئی بات نہیں کسی پریشان انسان کی مدد کرنا ہمارا فرض ہے“۔  <EOS>   <EOP>  بہرحال بات آئی گئی ہو گئی، ہمارے امتحان ختم ہو گئے اب نتیجے کا انتظار تھا۔  <EOS> آخر وہ دن بھی آ پہنچا تمام طلبہ اسمبلی گراوٴنڈ میں جمع تھے۔  <EOS> جیسے ہی ہماری جماعت کی باری آئی تو میں اور صائمہ چوکنے ہو کر بیٹھ گئے۔  <EOS>   <EOP>  ”پہلی پوزیشن پہ ہیں صائمہ انور“۔  <EOS> پرنسپل نے اعلان کیا۔  <EOS> صائمہ حیرت و خوشی کے مارے گُنگ ہو کر رہ گئی۔  <EOS> پرنسپل اور کلاس ٹیچر نے اسے ایوارڈ دیا اور خوب تھپکی دی۔  <EOS>   <EOP>  دوسرے نمبر پر فروا تھی اور تیسرا نمبر میرا تھا۔  <EOS> آخر میں پرنسپل نے سکول کی بیسٹ سٹوڈنٹ کا اعلان کیا اور وہ کون تھی؟جی وہ تھی”صائمہ“۔  <EOS>   <EOP>  پرنسپل نے صائمہ کی حوصلہ افزائی کرتے ہوئے کہا:”اس بچی میں بہت صلاحیت ہے۔  <EOS> اس میں دوسروں کی خدمت کا جذبہ ہے۔  <EOS> یہ ایثار کا پیکر سب کیلئے قابل تقلید نمونہ ہے۔  <EOS> انشاء اللہ یہ بچی بہت آگے جائے گی“۔  <EOS>   <EOP>  پرنسپل نے صائمہ کی پیٹھ پر تھپکی دی۔  <EOS>   <EOP>  صائمہ کو ایوارڈ دیا گیا اور پرنسپل نے 2 ہزار روپے بطور انعام دیئے۔  <EOS> صائمہ کا چہرہ مسرت سے گلنار تھا۔  <EOS> ہمیشہ فروا فرسٹ پوزیشن پر آتی تھی، لیکن اس بار وہ دو نمبروں سے دوسری پوزیشن پہ آ گئی۔  <EOS> فروا دوسری پوزیشن پر بھی خوش تھی کیونکہ جنرل سائنس کے نوٹس کھو دینے کے بعد وہ بہت مایوس ہو گئی تھی اور سمجھتی تھی کہ شاید وہ چوتھی پوزیشن پر چلی جائے۔  <EOS>   <EOP>  تمام طالبات نے صائمہ کو مبارکباد دی۔  <EOS> مجھے بھی یقین ہوا کہ جب کوئی انسان اللہ کے دوسرے بندوں پر مہربانی اور آسانی کرتا ہے تو اللہ تعالیٰ اسے عزت اور انعام سے ضرور نوازتا ہے۔  <EOS>   <EOP>  <EOT>
یاسر علی ایک دفعہ کا ذکر ہے کہ ماریہ نامی ایک بچی، ایک چھوٹے سے شہر میں اپنے امی ابو کے ساتھ رہتی تھی۔  <EOS> اس گھر میں ان کے ساتھ بہت ڈھیر ساری بلیاں بھی رہتی تھیں۔  <EOS> تقریباً ہر رنگ ہر نسل کی۔  <EOS> کالی، سفید، بھوری، سنہری بالوں والی پیاری پیاری سی بلیاں! ماریہ کا گھر ارد گرد کے لوگوں میں ”بلیوں کے گھر“ کے نام سے مشہور تھا۔  <EOS>  علاقے کے لوگ حیران ہوتے کہ اتنی بلیاں ایک ساتھ، بلیوں کے ساتھ ان کے ننھے منے بچے بھی اس گھر میں اچھلتے کودتے نظر آتے۔  <EOS> اس کے ابو کو جب بھی کام سے فرصت ملتی تو وہ بھی اپنی بیٹی کے ساتھ ان بلیوں کی ضیافت کا اہتمام کرتے۔  <EOS>  ماریہ کا معمول تھا کہ پہلے اپنی پڑھائی لکھائی کے کام سے فارغ ہوتی اور پھر اپنی بلیوں کے ساتھ کھیلتی، انہیں گرم دودھ میں روٹی بھگو کر کھلاتی۔  <EOS>  (جاری ہے)  <EOP>  ماریہ کی امی جس طرح اپنی بیٹی کو موسم کی سختیوں سے بچاتی تھیں، بالکل اسی طرح بلیوں کا بھی خیال رکھتی تھیں۔  <EOS> ارد گرد رہنے والے لوگوں کے گھروں میں جب چوہے لاتعداد ہو جاتے تھے، تب وہ ماریہ کی بلیوں کیلئے اپنے گھروں کے دروازے کھول دیتے تھے تاکہ بلیاں چوہوں کا صفایا کرنے کے ساتھ ساتھ اپنا پیٹ بھر لیں۔  <EOS> بلیوں کے اس کام کے انعام کے طور پر ان کے بچوں کو دودھ ملائی بھی کھلائی جاتی۔  <EOS>   <EOP>  یہ سلسلہ کئی برسوں سے جاری تھا۔  <EOS>   <EOP>  چوہوں کا شکار کرنے کے علاوہ صرف سال میں ایک بار ماریہ اپنی بلیوں سے جدا ہوتی تھی، وہ اس وقت جب وہ اپنے پاپا اور ممی کے ساتھ تعطیلات گزارنے اپنی دادی کے گھر جاتی تھی۔  <EOS> آج بھی وہ تینوں گھر سے روانہ ہو رہے تھے، بلیوں کی دیکھ بھال کیلئے ان کے گھر کے چوکیدار اور پڑوسیوں نے اپنی خدمات پیش کر دی تھیں۔  <EOS> اس لئے ماریہ بے فکر تھی۔  <EOS>   <EOP>  گیٹ سے گاڑی نکالتے ہوئے غلطی سے کھلی ڈگی سے ایک ڈبہ لڑھک کر گیٹ کے اندر کی جانب گملوں کے پیچھے چلا گیا۔  <EOS> بلیوں کو چوکیدار کے سپرد کر کے وہ سب تو چلے گئے لیکن یہاں بلیاں تھیں اور ان کا گھر۔  <EOS> ایک ننھے منے بلی کے بچے نے میاؤں میاؤں کی اور گملے کے پیچھے جا کر ڈبے کو سونگھا، ڈبے سے سوندھی سوندھی خوشبو آ رہی تھی ایک قد آور بلی نے زور سے میاؤں کر کے اپنی لمبی وزنی ٹانگ اندر کی اور بڑی مشکل سے ڈبے کو گملے کے پیچھے سے نکالا، اب سب بلیاں جمع ہو کر میاؤں میاؤں زبان میں باتیں کرنے لگیں۔  <EOS>   <EOP>  ایک بے حد خوبصورت بلی نے کہا ”گھر پر اس وقت کوئی فرد نہیں، میں اب وزیر اعلیٰ نہیں، بلکہ وزیر اعظم ہوں“۔  <EOS> سب بلیوں نے ایک دوسرے کو حیرت سے دیکھ کر میاؤں کہا۔  <EOS> ایک قدرے بوڑھی اور فربہی مائل جسامت کی بلی نے کہا ”میں صدر ہوں، اس لئے اب آپ سب اچھی بلیاں بن کر چب ہو جائیں“۔  <EOS>   <EOP>  وزیر اعظم بلی نے کہا ”ملک اس وقت اکیلا ہے، ملکی وسائل بے حد کم ہیں، حالات کیسے ٹھیک ہوں“؟ تو قد آور بلی بولی ”ہم گھر کی سرحدوں میں رہ کر چوہے تو مار رہے ہیں، جب تک چوہے باقی ہیں، ہمیں کھانے کی فکر کرنے کی ضرورت نہیں“ تو ایک چھوٹے قد کی بلی کھڑے ہو کر بولی ”ابھی وسائل کم نہیں ہیں، یہ ڈبہ جو غلطی سے یہاں رہ گیا ہے، ہو سکتا ہے اس میں ہمارے لئے“ ابھی بات اس کے منہ میں تھی کہ ایک بلی جو انتہائی سمارٹ تھی، وہ چلائی،”اس ڈبے سے آنے والی خوشبو سے لگتا ہے کہ اس میں تازہ تازہ پنیر ہے، میں وزیر صحت ہونے کے ناطے آپ سب کو بتا رہی ہوں کہ اس کو کھانے سے ہم سب کی صحت بہتر ہو گی“ تب ہی وزیر خوراک بلی نے میاؤں کی آواز کے ساتھ سب کو متوجہ کیا”میرے خیال میں اس کا وزن دو کلو ہے اور اس میں پنیر نہیں بلکہ تازہ کھویا نما برفی ہے“ سب بلیاں پنیر اور برفی کا نام سن کر بے قرار ہو گئیں۔  <EOS>   <EOP>  ایک چست بلی نے لپک کر چھلانگ لگائی۔  <EOS> ڈبے کے ارد گرد چکر اتی بلیوں کو گھورا اور بولی، ”ہم سب کو عدل و انصاف سے فیصلہ کرنا چاہئے یہ ڈبہ غلطی سے یہاں رہ گیا ہے، یقینا آنٹی نے دادی کیلئے کوئی نرم گرم ڈش تیار کی ہو گی، چوری گناہ ہے، ہمیں اس ڈبے کو ایک امانت سمجھنا چاہئے“ جس پر قد آور بلی جھاگ کی طرح بیٹھ گئی۔  <EOS>   <EOP>  ایک دم گاڑی کے ٹائر چرانے کی آواز آئی۔  <EOS>   <EOP>  بلیاں ایک دم چوکنا ہو کر کھڑی ہو گئیں۔  <EOS> ماریہ کے ابو گیٹ کھول رہے تھے اور آنٹی، ماریہ کے ساتھ دادی کا ہاتھ تھام کر اپنے اندر لا رہی تھیں۔  <EOS> آنٹی نے ڈبہ پودوں کے درمیان رکھا دیکھا تو بولیں”ارے! یہ ڈبہ ادھر ہی رہ گیا تھا، یہاں پر پڑا ہے“۔  <EOS> ماریہ کے ابو نے جھک کر ڈبہ اٹھایا اور دادی جان کو تھما دیا۔  <EOS> دادی جان نے محبت اور اطمینان سے بھرپور نظروں سے بلیوں کو دیکھا اور ڈبے میں سے تھوڑا سا کھویا نکال کر سب بلیوں کو ڈالنے لگیں، بلیوں نے خوشی سے میاؤں میاؤں کیا اور کھویا کھانے لگیں۔  <EOS>   <EOP>  دادی جان، ماریہ کے ہمراہ بلیوں کے گھر رہنے آ گئی تھیں اس طرح پیاری پیاری بلیوں کی ایمانداری اور نیکی کا صلہ انہیں دادی کی شفقت حاصل کرکے مل گیا۔  <EOS>   <EOP>  پیارے بچو! جب بھی آپ اپنے ارد گرد کوئی بلی دیکھیں تو اس کے ساتھ ویسی ہی شفقت کا برتاؤ کریں، جس طرح ماریہ اور اس کے گھر والے اپنی بلیوں کے ساتھ اچھے رویے سے پیش آتے تھے۔  <EOS>   <EOP>  <EOT>
محمد فاروق دانش صدرِ مملکت اچانک کرسی سے اُٹھ کھڑے ہوئے۔  <EOS> ان کے چہرے پر پریشانی کے آثار نمایاں تھے، ان کا ذہن مسلسل سوچنے میں مصروف تھا۔  <EOS> ایک بار پھر وہ کرسی پر براجمان ہوئے اور میز پر رکھا خط پھر سے اُٹھایا اور اُسے پڑھنے لگے۔  <EOS> ظاہر ہے اس خط میں کچھ ایسا تحریر تھا، جس نے اُن کو ہلا کر رکھ دیا تھا۔  <EOS>  ”نہیں․․․․․ایسا نہیں․․․․․ہو گا․․․․․ایسا نہیں ہو سکتا۔  <EOS>  “وہ اپنے آپ سے بربڑائے۔  <EOS>  ڈاکٹر نازش کیمسٹری میں پی ایچ ڈی تھے۔  <EOS> بیرون ملک کے جرائد میں ان کے مقالے شائع ہوتے تھے۔  <EOS> ان کی سائنسی خدمات کو دنیا کے کئی ممالک نے سراہا تھا۔  <EOS> ان کو بھیجے جانے والے تعریفی خطوط اور ایوارڈز ان کی زندگی کا قیمتی اثاثہ تھے۔  <EOS> انھیں بیرون ملک سے دو تین بہت اچھی اسامیوں کی پیشکش ہوئی تھی، لیکن وہ بہترین سائنٹسٹ ہونے کے ساتھ ساتھ ایک محب وطن انسان بھی تھے۔  <EOS>  (جاری ہے)  <EOP>  اپنے ذاتی فائدے کے لئے انھیں اس ملک سے بے وفائی کرنا کسی طور پسند نہیں تھا۔  <EOS>   <EOP>  وہ ایک پرائیوٹ دوا ساز ادارے میں کوالٹی کے شعبے میں اپنی خدمات سر انجام دیتے رہے۔  <EOS> ان کی بین الاقوامی طور پر تعریف ہوئی تو ملک کی سرکار کو بھی ان کا خیال آ ہی گیا۔  <EOS> وطن کی آزادی پر منعقد ہونے والی اعزازات تقسیم کرنے کی تقریب میں انھیں بھی ستارہ امتیاز کے لئے نام زد کر لیا گیا۔  <EOS>   <EOP>  انھیں اس قسم کی تقاریب اور انعامات سے دلچسپی نہیں تھی، پھر بھی یہ ان کے لئے سرکاری اعزاز تھا، جسے قبول کرنا ان کی اخلاقی اور قومی ذمے داری تھی۔  <EOS>   <EOP>  تقریب میں انھیں ہاتھوں ہاتھ لیا گیا۔  <EOS> ہال میں تحسین بھری نظروں کے ساتھ ان سے ملنے والے بہت سے لوگ تھے۔  <EOS> ان کی خوشی اس وقت دہری ہو گئی جب صدر مملکت نے نہ صرف ان سے شفقت بھرا سلوک کیا، بلکہ ان کی خدمات کو بے حد سراہا۔  <EOS>   <EOP>  ”اگر آپ مناسب سمجھیں تو ہم آپ کو ایک عہدہ آپ کے شایانِ شان پیش کرنا چاہتے ہیں۔  <EOS> “ صدر صاحب نے ان سے سرگوشی میں کہا:”ڈاکٹر صاحب! ملک کی ایک اہم یونیورسٹی کے معاملات خاصے اُلٹ پلٹ ہیں۔  <EOS> اس کے انتظامی امور کو سنبھالنے کے لئے ہمیں ایک انتہائی قابل فرد کی تلاش تھی۔  <EOS> آج آپ سے ملاقات کے بعد مجھے یوں محسوس ہوتا ہے کہ آپ ہی وہ شخصیت ہیں، جن کو میں کچھ عرصہ سے تلاش کر رہا تھا۔  <EOS>   <EOP>  “  <EOP>  ڈاکٹر نازش نے پہلے تو کچھ انکسار سے کام لیا، لیکن وفاقی یونیورسٹی کے چانسلر کی حیثیت سے صدر پاکستان نے انھیں بہرحال راضی کر ہی لیا۔  <EOS> چند ہی روز میں اچھی پُرکشش تنخواہ معہ دیگر مراعات کے ساتھ انھیں تعینانی کا خط مل گیا۔  <EOS>   <EOP>  نازش صاحب نے صدر صاحب سے گزارش کی تھی کہ ازراہِ کرم میرے کام کے معاملے میں مداخلت نہ کی جائے۔  <EOS> وہ اپنی پالیسیاں خود بنائیں گے اور اس ادارے کی موجودہ خرابیوں کو دور کر کے یونیورسٹی کو بہتر مقام تک پہنچانے کے اپنی خدمات صرف کریں گے۔  <EOS>   <EOP>  ان کی اس بات کو تسلیم کر لیا گیا۔  <EOS> یوں ڈاکٹر نازش نے اس عہدے کو قبول کر لیا۔  <EOS>   <EOP>  ڈاکٹر نازش جہاں دیدہ انسان تھے۔  <EOS> انھوں نے کرسی پر بیٹھتے ہی آناً فاناً اصلاح کی کوشش نہیں کی، بلکہ خرابیوں کو بتدریج دور کرنا شروع کیا۔  <EOS> کام چور اور بد عنوان اہل کاروں کو وقتاً فوقتاً ایک جگہ سے دوسری جگہ اور ایک کام سے دوسرے کام کی طرف منتقل کرنا شروع کیا۔  <EOS>   <EOP>  مالی معاملات کی سختی سے خود پڑتال شروع کی۔  <EOS> لائق اساتذہ کی ستائش کا سلسلہ شروع کیا گیا۔  <EOS> شرارتی لڑکوں کو سدھارنے اور نہ سدھرنے والوں کو یونیورسٹی سے نکال باہر کر کے اندرونی ماحول کو بہتر بنانے کے تمام امور انجام دینا شروع کیے۔  <EOS> ایک سال بعد نظر آیا کہ وہ ایک عمدہ اور نیک نام وفاقی یونیورسٹی ہے۔  <EOS>   <EOP>  ڈاکٹر نازش کو وائس چانسلر بنے دو سال کا عرصہ ہو چلا تھا۔  <EOS>   <EOP>  یہاں داخلے محض قابلیت کی بنیاد پر ہوتے تھے، کوئی سفارش یا کوئی دباؤ آپ نے قبول نہیں کیا جاتا تھا۔  <EOS>   <EOP>  صدرِ مملکت نے ایک دو بار چانسلر صاحب کا حال احوال معلوم کیا، اس کے بعد وہ ملکی امور میں مصروف ہو گئے۔  <EOS>   <EOP>  آج ایک خط نے ڈاکٹر نازش کو اپنی کرسی سے اُٹھنے پر مجبور کر دیا تھا۔  <EOS>   <EOP>  پچھلے دو سالوں میں کسی نے ان کے معاملات میں مداخلت کی کوشش نہیں کی تھی، لیکن آج ملنے والے اس خط نے انھیں پریشان کر دیا۔  <EOS>   <EOP>  انھوں نے کلرک کو اپنا سوچا گیا ڈرافٹ نوٹ کرانا شروع کر دیا۔  <EOS>   <EOP>  خط تیار ہونے پر انھوں نے اس پر دست خط کیے اور مطلوبہ پتے پر رجسٹرڈ پوسٹ کر دیا۔  <EOS>   <EOP>  دو دن بعد ان کے موبائل کی گھنٹی بجی۔  <EOS> یہ نمبر گورنر صاحب کے ذاتی سیکرٹری کا تھا:”نارش صاحب! آپ نے یہ کیا لکھ کر بھیج دیا ہے۔  <EOS> “  <EOP>  وہ کسی سلام دعا کے منتظر تھے، لیکن افسران بالا کے مزاج ہی نرالے ہوتے ہیں:”آپ کو گورنر صاحب کی طرف سے ایک ہدایت بھیجی گئی تھی۔  <EOS>   <EOP>  آپ نے اس پر عمل کرنے کے بجائے انکار میں جواب لکھوا کر بھیج دیا۔  <EOS> ویری سیڈ وی سی صاحب!“  <EOP>  ”آپ کو میری پالیسیوں کے بارے میں علم نہیں شاید۔  <EOS> “ انھوں نے گورنر کے پی اے کو سمجھانے کی کوشش کی۔  <EOS> پی اے کی طرف سے دھمکی آمیز جواب ملا:”دیکھیے، جب ریاست کے حکمران کوئی فرمان جاری کرتے ہیں تو اس پر عمل کیا جاتا ہے، انکار نہیں۔  <EOS> گورنر صاحب کی بات نہ مان کر اور پھر ان کے خط کا جواب نفی میں لکھ کر آپ نے خود پر ظلم کیا ہے۔  <EOS>   <EOP>  “  <EOP>  اس طرح کا توہین آمیز انداز برداشت کرنے کی ان میں عادت نہیں تھی، پھر بھی انھوں نے ضبط سے کام لیا اور خاموش رہے۔  <EOS> وہ اپنی جگہ پر درست تھے، اس لئے انھیں کسی طرح کا رنج یا ملال نہ تھا۔  <EOS>   <EOP>  وجہ یہ تھی کہ گورنر صاحب نے دو ایسے داخلوں کی ہدایت کی تھی، جن کا گریڈ بھی کم تھا اور وہ ٹیسٹ میں بھی فیل ہو گئے تھے۔  <EOS>   <EOP>  انھوں نے پچھلے دو سالوں میں بڑی محنت سے یونیورسٹی کے معاملات کو درست کرنے کے لئے دن رات ایک کر دیا تھا۔  <EOS>   <EOP>  تعلیم کی بہتری کے لئے جس حد تک ہو سکا، انھوں نے اَن تھک کام لیا۔  <EOS> اسٹاف بھی ان کا گرویدہ ہو گیا تھا، پھر یونیورسٹی میں ترقیاتی کام بھی ہونے لگے تھے، تعلیمی سرگرمیوں کے ساتھ غیر نصابی سرگرمیاں اور ادبی مقابلے بھی کرائے جا رہے تھے اور یہ سب کچھ ادارے سے محبت اور اپنے کام میں جُت جانے کی لگن تھی، لیکن آج کے واقعے نے ان کے سارے ارادوں پر پانی پھیر کر رکھ دیا تھا۔  <EOS>   <EOP>  وہ اپنے مرتبے کی جس بلندی پر تھے، اس صورتِ حال نے انھیں زمین پر لا کر ڈھیر کر دیا تھا۔  <EOS>   <EOP>  اپنے عہدے کی بے توقیری اور غیر ضروری مداخلت نے ان کا دماغ ہلا کر رکھ دیا تھا۔  <EOS> آخر ایک فیصلہ کر کے کلرک کو بلایا اور اپنا استعفا ٹائپ کرا کے صدر صاحب کو بھیج دیا۔  <EOS>   <EOP>  ”میں چند ذاتی مصروفیات کے باعث وائس چانسلر کے عہدے پر مزید کام نہیں کر سکتا، اس لئے میں اس عہدے سے دستبردار ہوتا ہوں۔  <EOS>   <EOP>  ڈاکٹر نازش“  <EOP>  ”نہیں، ایسا نہیں ہونا چاہیے۔  <EOS> “ صدر صاحب ڈاکٹر نازش کی صلاحیتوں سے واقف تھے۔  <EOS> انھوں نے ڈاکٹر صاحب کا نمبر ملایا:”ڈاکٹر صاحب! مجھے سب معاملے کا علم ہو چکا ہے۔  <EOS> آپ کا استعفا میں نے پھاڑ کر پھینک دیا ہے۔  <EOS> میں ابھی گورنر صاحب سے بات کروں گا۔  <EOS> مجھے یونیورسٹی کو بتاہ نہیں کرنا ہے۔  <EOS> آپ کی محنت اور محبت سب میری نظر میں ہے۔  <EOS> آپ بے فکر ہو کر اپنا کام جاری رکھیے۔  <EOS>   <EOP>  <EOT>
شفقت شاہ کسی جنگل میں ایک بکری بہت بے فکری سے اِدھر اُدھر گھوم رہی تھی۔  <EOS> ایک کوے کو بہت حیرت ہوئی اور وہ بکری سے پوچھنے لگا کہ تمہیں کسی سے خوف کیوں نہیں ہے؟ بکری نے کہا۔  <EOS> بھائی میری بے فکری کا سبب یہ ہے کہ کچھ عرصہ پہلے ایک شیرنی اپنے دو چھوٹے بچے چھوڑ کر مر گئی تھی۔  <EOS> میں نے ان پہ ترس کھا کر اپنے دودھ پہ پال کر انہیں پروان چڑھایا۔  <EOS>  اب وہ جوان ہیں اور انہوں نے جنگل میں اعلان کر رکھا ہے کہ ہماری بکری ماں کی طرف کوئی میلی آنکھ سے نہ دیکھے۔  <EOS> سو اب کسی بڑے خونخوار جانور میں بھی یہ ہمت نہیں کہ مجھ پہ ہاتھ ڈالے کسی چھوٹے موٹے جانور کا ذکر ہی کیا۔  <EOS>  کوے نے سوچا کاش مجھے بھی ایسی نیکی کرنے کا موقع ملے اور پرندوں کی دنیا میں مجھے بھی احترام حاصل ہو جائے۔  <EOS>  (جاری ہے)  <EOP>  وہ یہی سوچتا ہوا اُڑتا جا رہا تھا کہ اس نے نیچے دریا میں ایک چوہے کو ڈبکیاں کھاتے دیکھا۔  <EOS>   <EOP>  وہ فوراً نیچے اُترا اور چوہے کو دریا سے نکال لایا اور ایک بڑے پتھر پہ لٹا کر اپنے پروں سے ہوا دینے لگا تاکہ وہ خشک ہو جائے۔  <EOS> جونہی چوہے کے حواس بحال ہوئے اس نے کوے کے پر کترنے شروع کر دیئے۔  <EOS> کوا بیچارہ نیکی کی دھن میں مگن تھا اور چوہا اپنی کارگزاری میں مصروف۔  <EOS> اتنی دیر میں وہ خشک بھی ہو چکا تھا۔  <EOS> لہٰذا اس نے اپنے بل کی طرف دوڑ لگا دی۔  <EOS> کوا نیکی کر کے بہت موج میں تھا۔  <EOS>   <EOP>  اسی موج میں اس نے لمبی اُڑان بھرنے کی کوشش کی مگر منہ کے بل زمین پہ آ پڑا اور اُڑنے سے معذور ہو کر زمین پہ ہی اچھلنے اور گھسٹنے لگا۔  <EOS>   <EOP>  اتفاقاً بکری ادھر سے گزری تو پوچھنے لگی۔  <EOS> بھائی کوے تم پہ کیا افتاد آن پڑی؟ وہ غصے سے بولا۔  <EOS> یہ سب تمہارا کیا دھرا ہے۔  <EOS> تمہاری باتوں سے متاثر ہو کر میں نے نیکی کمانے کی چاہ میں چوہے کی جان بچائی مگر وہ میرے پر ہی کتر بھاگا۔  <EOS>   <EOP>  بکری ہنس پڑی اور کہنے لگی۔  <EOS>   <EOP>  بے وقوف اگر نیکی ہی کرنی تھی تو کسی شیر کے بچے کے ساتھ کرتے۔  <EOS> چوہے کا بچہ تو اپنا چوہا پن ہی دکھائے گا۔  <EOS> بد ذات اور بد نسل کے ساتھ نیکی کرنے والے کا وہی حال ہوتا ہے جو تمہارا ہوا ہے۔  <EOS> کووں کے بچے موتی چگنے سے ہنس نہیں بن جاتے اور کھارے پانی کے کنویں میں میٹھا ڈالنے کے بعد بھی کھارے ہی رہتے ہیں۔  <EOS>   <EOP>  <EOT>
طوبی سعید کسی جنگل میں ایک درخت پر دو کبوتر نر اور مادہ رہتے تھے۔  <EOS> وہ دونوں ہنسی خوشی زندگی گزار رہے تھے، کچھ دن پہلے مادہ نے انڈے دیئے تھے اور اب وہ ان پر بیٹھی ہوئی تھی کیونکہ چند دن تک ان میں سے بچے نکلنے والے تھے۔  <EOS> جیسے جیسے انڈوں سے بچے نکلنے کا وقت قریب آ رہا تھا مادہ کو یہ فکر کھائے جا رہی تھی کہ بچوں کی حفاظت ہم کیسے کریں گے۔  <EOS>  اسے بار بار خیال آتا تھا کہ انہیں کچھ دوست بنا لینے چاہئیں تاکہ مصیبت اور مشکل وقت میں ایک دوسرے کی مدد کر سکیں۔  <EOS> شام کو جیسے ہی نر گھونسلے میں واپس لوٹا تو مادہ نے اپنے خیالات کا اظہار اس کے سامنے بھی کر دیا۔  <EOS> بالآخر یہ بات طے ہو گئی کہ انہیں کچھ دوست بنا لینے چاہئیں۔  <EOS>  اگلے ہی دن کبوتر جنگل کے دوسرے حصے کی طرف چل پڑا۔  <EOS>  (جاری ہے)  <EOP>  راستے میں اسے کنواں نظر آیا تو وہ کنویں کی منڈیر پر جا بیٹھا۔  <EOS>   <EOP>  کنویں کے اندر اسے سانپ نظر آیا تو کبوتر نے اس سے بات کی اور دوستی کی پیشکش کر ڈالی۔  <EOS> سانپ فوراً ہی مان گیا اور اس نے کبوتر سے عہد کر لیا کہ مشکل وقت میں وہ ایک دوسرے کی مدد کریں گے چاہے جان ہی کیوں نہ دینی پڑے۔  <EOS> کبوتر نے بھی ہامی بھر لی اور آگے چل پڑا۔  <EOS> وہ اُڑتا ہوا اور نظریں گھماتا ہوا جا رہا تھا کہ اسے ایک درخت پر گدھ بیٹھا ہوا نظر آ گیا۔  <EOS>   <EOP>  وہ جلدی سے اس کے پاس اُڑ کر پہنچا اور اسے ساری بات بتا کر دوستی کی درخواست کی تو وہ بھی فوراً مان گیا اور ساتھ ہی کہا کہ میرا بہت اچھا دوست اُلو بھی ہے تم اس سے بھی دوستی کر لو۔  <EOS> کبوتر نے ہامی بھری تو گدھ نے آواز دے کر اُلو کو بھی بُلا لیا اور وہ بھی کبوتر سے دوستی کرنے اور ایک دوسرے کی مدد کرنے کیلئے راضی ہو گیا۔  <EOS> ان کے درمیان معاہدہ ہوا کہ مصیبت میں وہ ایک دوسرے کی مدد کریں گے، تھوڑی دیر میں گدھ کبوتر کیلئے دانے دنکے لے آیا جنہیں کبوتر نے شکریہ کہہ کر کھا لیا اور اُن سے اجازت لے کر اپنے گھر کی طرف روانہ ہو گیا۔  <EOS>   <EOP>  وہ جیسے ہی گھر پہنچا تو کبوتری بڑی بیتابی سے اس کا انتظار کر رہی تھی۔  <EOS> وہ پوچھنے لگی دوست بنے یا نہیں؟ کبوتر نے اسے ساری تفصیل سنائی تو وہ بے حد خوش ہوئی۔  <EOS>   <EOP>  چند دن تو ان کے خاموشی سے گزر گئے، پھر ایک دن شام کے وقت ایک شکاری جنگل میں آیا۔  <EOS> وہ سارا دن شکار کر کر کے تھکا ہوا تھا، لیکن کوئی شکار اس کے ہاتھ نہیں لگا تھا۔  <EOS> جس درخت پر نر اور مادہ کا گھونسلا تھا وہ اسی درخت کے نیچے سستانے کی غرض سے لیٹ گیا۔  <EOS>   <EOP>  اچانک اس کی نظر درخت پر موجود کبوتروں کے گھونسلے پر پڑی تو اسے امید کی کرن نظر آئی۔  <EOS> وہ سوچنے لگا کہ شاید اس گھونسلے میں بچے ہوں جنہیں وہ شکار کر سکے، چونکہ اس وقت اندھیرا پھیل رہا تھا اس لئے شکاری نے درخت کے نیچے آگ جلائی اور اس کی روشنی میں درخت پر چڑھنے لگا، ادھر گھونسلے میں کبوتر اور کبوتری پریشان ہو گئے کہ اگر خدا نخواستہ شکاری ان کے گھونسلے تک پہنچ گیا تو وہ اپنی جان تو بچا لیں گے لیکن ان کے بچوں کا کیا ہو گا جنہیں انڈوں سے نکلے ابھی کچھ ہی دن ہوئے تھے۔  <EOS>   <EOP>  اچانک کبوتر کو اپنے دوستوں کا خیال آیا۔  <EOS> وہ تیزی سے اُڑتا ہوا گدھ کو لے آیا۔  <EOS>  شکاری ابھی گھونسلے کے قریب نہیں پہنچا تھا۔  <EOS> کبوتر نے گدھ کے ساتھ مل کر قریب ہی موجود دریا سے اپنی چونچ میں پانی بھر بھر کے آگ کو بجھا دیا۔  <EOS> جیسے ہی آگ بجھی شکاری نیچے اُتر آیا اور دوبارہ آگ جلانے لگا۔  <EOS> وہ دوسری مرتبہ آگ جلا کر درخت پر چڑھا تو انہوں نے دوبارہ آگ بجھا دی۔  <EOS>   <EOP>  شکاری جھنجھلا کر نیچے اُتر آیا۔  <EOS> وہ پہلے بھی تھکا ہوا تھا اس لئے اُس نے سوچا کیوں نہ رات آرام کر لوں اور صبح کا اُجالا پھیلتے ہی درخت پر چڑھ کر کھانے کا انتظام کروں گا۔  <EOS> یہ سوچ کر وہ آرام سے سو گیا۔  <EOS>   <EOP>  ادھر کبوتر نے شکاری کے ارادے بھانپ لئے تھے، اُس نے پہلے گدھ کا شکریہ ادا کر کے اُسے رخصت کیا اور پھر تیزی سے اُڑتا ہوا سانپ کے پاس پہنچ گیا۔  <EOS>   <EOP>  اسے ساری صورتحال بتائی اور مدد طلب کی۔  <EOS> سانپ کبوتر کو تسلی دیتے ہوئے بولا ”تم بے فکر ہو کر میرے ساتھ چلو“۔  <EOS> کبوتر سانپ کو اس درخت کے پاس لے آیا جس پر اس کا گھونسلا تھا۔  <EOS> سانپ نے کبوتر کو گھونسلے میں جا کر آرام سے سو جانے کو کہا۔  <EOS> کبوتر بے فکر ہو کر گھونسلے میں چلا گیا تو سانپ نے درخت پر چڑھ کر خود کو ایک تنے کے گرد لپیٹ لیا اور صبح ہونے کا انتظار کرنے لگا۔  <EOS>   <EOP>  صبح کبوتر اور کبوتری کی آنکھ کُھلی تو انہوں نے دیکھا کہ شکاری ابھی نہیں جاگا تھا۔  <EOS> شکاری کی آنکھ کُھلی تو وہ انگڑائی لینے کے بعد درخت کے اوپر چڑھنے لگا۔  <EOS> ابھی وہ تھوڑا ہی اوپر چڑھا تھا کہ اس نے دیکھا ایک بہت بڑا سانپ درخت کے تنے سے لٹکا ہوا ہے۔  <EOS> سانپ کو دیکھ کر شکاری حواس باختہ ہو گیا اور اس سے پہلے کہ سانپ اسے ڈستا وہ ڈر کے مارے نیچے آ گرا اور دُم دبا کر جنگل سے بھاگ گیا۔  <EOS>   <EOP>  کبوتر اور کبوتری یہ سارا منظر دیکھ رہے تھے۔  <EOS> شکاری کے جانے کے بعد انہوں نے سُکھ کا سانس لیا اور سانپ کا بے حد شکریہ ادا کیا۔  <EOS> پیارے بچو! دوست وہی ہوتا ہے جو مشکل میں کام آئے۔  <EOS>   <EOP>  <EOT>
احمد عدنان طارق مولا بخش اور اس کی بیوی ایک گاؤں میں رہتے تھے۔  <EOS> وہ بچوں کے ساتھ صبر و شکر سے زندگی گزار رہے تھے۔  <EOS> گاؤں کے سبھی لوگ ان کی عزت کرتے تھے۔  <EOS> ایک دن مولا بخش سے اس کی بیوی نے کہا:”میرا خیال ہے ہمیں اپنی بیلوں کی جوڑی سے ایک بیل بیچ دینا چاہیے۔  <EOS> ہمارے کام کاج کے لئے ایک بیل ہی کافی ہے۔  <EOS> ویسے بھی ہم بوڑھے ہو رہے ہیں اور اب اپنا کام نہیں کر سکتے۔  <EOS>  “ مولا بخش نے جواب دیا:”ٹھیک ہے کل منڈی جا کر ایک بیل بیچ آتا ہوں۔  <EOS> “ صبح سویرے مولا بخش بیل کو لے کر منڈی کی طرف روانہ ہو گیا۔  <EOS> راستے میں اسے ایک شخص ملا جو گھوڑے کے ساتھ جا رہا تھا۔  <EOS> گھوڑا بہت مضبوط اور چاق چوبند اور اچھی نسل سے لگ رہا تھا۔  <EOS> وہ شخص مولا بخش کو دیکھ کر رک گیا۔  <EOS>  (جاری ہے)  <EOP>  اس نے پوچھا:”بھائی! اتنی صبح کدھر کی تیاری ہے؟“  <EOP>  مولا بخش نے بتایا کہ وہ بیل بیچنے منڈی جا رہا ہے۔  <EOS>   <EOP>  مولا بخش کا بیل بہت خوبصورت تھا۔  <EOS> اجنبی اس کی طرف پیار بھری نظروں سے دیکھ کر بولا:”اسے کیوں بیچتے ہو؟کیوں نا ہم دونوں اپنے جانوروں کا تبادلہ کر لیں۔  <EOS> “  <EOP>  مولا بخش نے کچھ سوچ کر کہا:”گھوڑے کو رکھنے میں کوئی دشواری نہیں ہوتی اور بچے بھی اس کی پیٹھ پر سواری کر سکتے ہیں۔  <EOS> ٹھیک ہے تم مجھے اپنا گھوڑا دے دو اور میرا بیل لے لو۔  <EOS> “  <EOP>  پھر وہ گھوڑے کی پیٹھ پر سوار ہوا اور گاؤں کی طرف چل پڑا، لیکن کچھ فاصلہ طے کرنے کے بعد اسے معلوم ہوا کہ گھوڑا تو اندھا ہے۔  <EOS>   <EOP>  وہ واپس منڈی کی طرف چلا۔  <EOS> راستے میں اسے ایک اور شخص ملا جو ایک بھینس کو لے کر جا رہا تھا۔  <EOS> بھینس بڑی موٹی تازی تھی۔  <EOS> لگتا تھا اس کے منڈی میں خوب دام لگیں گے۔  <EOS> اس شخص نے مولا بخش سے پوچھا:”بھائی! کدھر جا رہے ہو۔  <EOS> “  <EOP>  مولا بخش نے اسے بتایا:”میں اپنا بیل بیچنے منڈی جا رہا تھا، لیکن راستے میں، میں نے اس کا تبادلہ ایک گھوڑے سے کیا ہے، جو اندھا ہے۔  <EOS>   <EOP>  “  <EOP>  ”اگر تم چاہو تو میں تمہارے گھوڑے سے تبادلہ کر سکتا ہوں، میری بھینس اس سے اچھی ہے۔  <EOS> “  <EOP>  مولا بخش سوچ میں پڑ گیا کہ بھینس تو اچھی لگ رہی ہے۔  <EOS> اس کے علاوہ اس کی دیکھ بھال بھی کم کرنی پڑتی ہے۔  <EOS> اس نے گھوڑے سے بھینس کا تبادلہ کر لیا اور پھر راستے پر چل دیا۔  <EOS> تھوڑے فاصلے کے بعد اسے معلوم ہو گیا تھا کہ بھینس ایک ٹانگ سے لنگڑی ہے۔  <EOS>   <EOP>  راستے میں اسے ایک اور شخص ملا جو ایک بکری لے کر جا رہا تھا۔  <EOS> بکری بڑی پھرتیلی اور مضبوط تھی۔  <EOS> اس شخص نے بھی مولا بخش سے پوچھا کہ وہ کدھر جا رہا ہے۔  <EOS> مولا بخش نے بتایا کہ وہ بیل فروخت کرنے منڈی جا رہا تھا کہ راستے میں اس نے بیل کا سودا ایک اندھے گھوڑے سے کر لیا۔  <EOS> پھر اندھے گھوڑے کی جگہ اسے ایک لنگڑی بھینس مل گئی، جسے وہ بیچنے منڈی لے کر جا رہا ہے۔  <EOS>   <EOP>  وہ شخص بولا:”اسے بیچنا کیوں ضروری ہے، میری بکری تمہاری لنگڑی بھینس سے کہیں اچھی ہے۔  <EOS> اگر تم چاہو تو ہم دونوں جانوروں کو بدل لیتے ہیں۔  <EOS> “  <EOP>  مولا بخش نے خوشی خوشی بکری لے کر بھینس اس شخص کو دے دی، لیکن راستے میں جلد ہی اسے اندازہ ہو گیا کہ بکری دراصل بیمار ہے۔  <EOS> وہ پھر منڈی کی طرف چلا۔  <EOS> منڈی اب نزدیک تھی کہ مولا بخش کی ملاقات ایک اور شخص سے ہوئی، جس کے پاس ایک مرغا تھا۔  <EOS>   <EOP>  اس سے بات چیت کے بعد انھوں نے پھر جانور تبدیل کر لئے۔  <EOS> دوپہر کا وقت تھا اور اسے بہت بھوک لگ رہی تھی، لیکن اس کے پاس پیسے نہیں تھے۔  <EOS> اس کا خیال تھا کہ وہ بیل بیچ کر پیسے کما لے گا۔  <EOS> اس لئے وہ گھر سے پیسے لے کر نہیں چلا تھا، لیکن اب اس کے پاس صرف ایک مرغا ہی تھا۔  <EOS>   <EOP>  بڑی مشکل سے اس نے منڈی میں مرغا بیچا اور ملنے والی رقم سے اس نے نان بائی سے کھانا لیا اور ہاتھ منہ دھو کر ایک پیپل کے درخت کے نیچے کھانے کے لئے بیٹھ گیا، لیکن اس سے پہلے کہ وہ نوالہ توڑتا، ایک غریب آدمی آیا اور اسے بتانے لگا کہ وہ بھوک سے مر رہا ہے۔  <EOS>   <EOP>  کئی دنوں سے اس نے کھانا نہیں کھایا۔  <EOS>   <EOP>  جب مولا بخش نے غریب آدمی کو دیکھا تو اس کا دل رحم سے بھر گیا۔  <EOS> اس نے اپنا سارا کھانا اسے دے دیا اور خود گھر کی طرف چل پڑا۔  <EOS> تب تک اس کی بیوی پورے گھر کی صفائی کر چکی تھی اور سب کے لئے کھانا بھی بنا چکی تھی۔  <EOS> کام مکمل کر کے وہ بچوں کو کہانی سنا رہی تھی۔  <EOS> تبھی مولا بخش گھر پہنچا۔  <EOS> بچے اسے دیکھ کر اس کی طرف لپکے۔  <EOS>   <EOP>  اس کی بیوی بولی:”منڈی میں آج دیر نہیں ہو گئی۔  <EOS> میں کب سے کھانا پکا کر تمہارا انتظام کر رہی ہوں۔  <EOS> اب تو باہر خاصی ٹھنڈی بھی ہو گئی ہو گی۔  <EOS> “  <EOP>  مولا بخش نے کہا:”واقعی مجھے دیر ہو گئی ہے۔  <EOS> میں تمہیں سارے دن کی داستان سناتا ہوں، لیکن پہلے مجھے پانی پلاؤ۔  <EOS> “پانی پینے کے بعد مولا بخش نے بتایا:”میں نے بیل نہیں بیچا، بلکہ اس کا تبادلہ ایک گھوڑے سے کر لیا تھا۔  <EOS>   <EOP>  “  <EOP>  یہ سن کر اس کی بیوی خوشی سے بولی:”چلو اچھا ہوا۔  <EOS> بچے اس پر سواری کریں گے۔  <EOS> بیل کس کام کا تھا؟ جاؤ بچو، باہر جا کر گھوڑے کو باندھو۔  <EOS> “  <EOP>  مولا بخش نے کہا:”ٹھیرو۔  <EOS> ٹھیرو میں گھوڑا نہیں لایا۔  <EOS> میں نے اس کا سودا ایک بھینس سے کر لیا تھا۔  <EOS> “  <EOP>  اس کی بیوی خوش ہوئی:”یہ تو اور بھی اچھا ہوا۔  <EOS> بھینس گھوڑے سے زیادہ ضروری تھی۔  <EOS> بچوں کو اب ڈھیر سارا دودھ پینے کو ملے گا۔  <EOS>   <EOP>  جاؤ بچو، بھینس کو پچھواڑے میں باندھ آؤ۔  <EOS> “  <EOP>  مولا بخش پھر چلایا:”سنو! مجھے بھینس ہی لانی تھی، لیکن میں نے اس کا سودا بکری سے کر لیا تھا۔  <EOS> “  <EOP>  بیوی بولی:”یہ تو اور بھی اچھا ہوا۔  <EOS> بکری کے دودھ میں سنا ہے بیماریوں کے لئے شفا ہوتی ہے۔  <EOS> جاؤ بیٹا، بکری سنبھالو۔  <EOS> “  <EOP>  مولا بخش جلدی سے بولا:”لیکن سنو تو! میں نے بکری کا تبادلہ مرغے سے کر لیا تھا۔  <EOS>   <EOP>  “  <EOP>  بیوی پھر خوشی سے بولی:”یہ بھی بُرا نہیں ہے۔  <EOS> مرغے کی اذان سے ہم صبح سویرے اُٹھا کریں گے۔  <EOS> بچو! مرغ کو ڈبے میں بند کر دو۔  <EOS> “  <EOP>  مولا بخش بولا:”اچھی بیوی! میرے پاس واقعی مرغا تھا، لیکن مجھے بہت بھوک لگی تھی۔  <EOS> میں نے مرغے کو بیچ کر کھانا خرید لیا تھا۔  <EOS> “  <EOP>  بیوی جھٹ سے بولی:”بہت اچھا کیا۔  <EOS> “  <EOP>  وہ بالکل پریشان نہیں تھی، پوچھنے لگی:”تم نے کھانا ٹھیک سے کھا لیا تھا؟ مرغا ضروری نہیں تھا۔  <EOS>   <EOP>  تمہاری صحت زیادہ ضروری ہے۔  <EOS> “  <EOP>  مولا بخش نے کہا:”لیکن آگے تو سنو کیا ہوا۔  <EOS> میں نے تمام کھانا ایک بھوکے فقیر کو دے دیا۔  <EOS> “  <EOP>  بیوی بولی:”اور تم خود بھوکے رہے، لیکن کوئی بات نہیں کسی فقیر کو کھانے سے منع نہیں کرنا چاہیے۔  <EOS> اب اُٹھو ہاتھ دھو لو اور کھانا کھا لو۔  <EOS> سب تمہارا انتظار کر رہے ہیں۔  <EOS> “سب نے مل کر کھانا کھایا اور سو گئے۔  <EOS>   <EOP>  اگلی صبح مولا بخش اُٹھا اور اس نے گھر کا دروازہ کھولا تو وہ یہ دیکھ کر حیران رہ گیا۔  <EOS> اس کے گھر کے باہر ایک بیل تھا جو بوڑھا نہیں تھا۔  <EOS> ایک گھوڑا کھڑا تھا جو اندھا نہیں تھا۔  <EOS> ایک بھینس تھی جو لنگڑی نہیں تھی۔  <EOS> ایک بکری تھی اور ایک مرغا تھا جو بیمار نہیں تھے۔  <EOS> ساتھ ایک کاغذ پر کچھ لکھا ہوا تھا۔  <EOS> دونوں میاں بیوی اسے پڑھنے لگے۔  <EOS> لکھا تھا:”وہ تمہارے ملک کا بادشاہ تھا جو فقیر کے بھیس میں تمہیں ملا اور وہ سب کارندے بھی میرے بھیجے ہوئے تھے۔  <EOS> تمہاری نیک نیت کی وجہ سے اللہ کے حکم سے میرے ذریعے تمہیں انعام دیا گیا ہے، قبول کرو۔  <EOS> “  <EOP>  <EOT>
صبا نیاز صدیقی صبح کے پانچ بج رہے تھے۔  <EOS> خدا بخش نے اپنے کمزور، لاغر جسم کو ہمت کر کے چارپائی سے نیچے اُتارا۔  <EOS> پوری رات بخار میں تپنے کے بعد اس کا جوڑ جوڑ درد سے ٹوٹ رہا تھا۔  <EOS> اس کے پاؤں کے زخموں سے خون رستے رستے جم چکا تھا۔  <EOS> خدا بخش نے منہ ہاتھ دھو کر بچی کچی روٹی سے ناشتہ کیا اور کپڑے کی دھجی سے پاؤں پر پٹی باندھ کر کام پر چلا گیا۔  <EOS>  خدا بخش اچھروتھر کا رہنے والا تھا۔  <EOS> اس کے گھر میں اس کی بوڑھی بیوی اور تین چھوٹے پوتے پوتیاں تھے، جن کے لئے وہ کئی برسوں سے نمک کی جھیل پر نمک نکالنے کا کام کر رہا تھا۔  <EOS> بہو بیٹا کشتی ڈوبنے کے حادثے میں ہلاک ہو گئے تھے۔  <EOS> وہ بوریوں میں نمک بھر کے گودام میں منتقل کرتا تھا۔  <EOS> ایک بوری کے بدلے اسے صرف دس روپے اُجرت دی جاتی تھی، بوری کے وزن میں معمولی سی کمی بھی اسے دس روپے سے محروم کر سکتی تھی۔  <EOS>  (جاری ہے)  <EOP>  مسلسل نمک میں رہنے کی وجہ سے اس کے ہاتھ پیروں پر زخم ہو چکے تھے، لیکن اسے نہ کبھی دستانے دیئے گئے نہ چمڑے کے جوتے۔  <EOS> غربت کے ہاتھوں مجبور خدا بخش کے پاس اپنے گھر والوں کا پیٹ پالنے کے لئے واحد یہی روزگار تھا۔  <EOS>   <EOP>  ”ارے بابا! آج تم کام پر کیوں آ گئے؟“ بوڑھے راج نے شرارتی نظروں سے خدا بخش سے سوال کیا۔  <EOS> راج خود بھی نمک کش مزدور تھا۔  <EOS>   <EOP>  ”اللہ خیر کرے، ایسا کیا ہو گیا بھائی؟“ خدا بخش کا تو دل اُچھل کر حلق میں آ چکا تھا۔  <EOS>   <EOP>  ”ارے بھائی! آج مزدور کا دن ہے نا، کیا ہم سب کو چھٹی نہیں کرنی چاہیے تھی؟“ یہ کہتے ہوئے راج تو ہنسنے لگا اور خدا بخش نے اپنا سر پکڑ لیا۔  <EOS>   <EOP>  ”اللہ پوچھے تم سے۔  <EOS> مزدور کا دن صرف وہ ہوتا ہے جب اسے مزدوری ملے، چھٹی کا مطلب مزدور کے گھر فاقہ ہوتا ہے۔  <EOS> اللہ نہ کرے جو کسی دن ہماری چھٹی ہو۔  <EOS> “خدا بخش کے درد سے ٹوٹتے بدن میں کام دیکھ کر توانائی آ گئی تھی۔  <EOS>   <EOP>  ”آج کوشش کرنا کہ دو چار بوری زیادہ بھرو۔  <EOS> آٹے پر پورے دس روپے بڑھ گئے ہیں۔  <EOS> “ حاجی مراد نے دیگر مزدوروں کو خبردار کیا۔  <EOS> حاجی مراد اخبار پڑھ سکتا تھا، اس لئے روز اپنے ساتھیوں کو ملکی خبریں پڑھ کر سناتا تھا۔  <EOS>   <EOP>  ”اللہ پوچھے ان ظالموں کو۔  <EOS> “ راج نے کرب سے کہا:”ان کا بس چلے تو یہ مزدور کی ہڈیاں بھی چبا لیں۔  <EOS> اللہ! تُو ہی ہمیں ہمت دے گا، ورنہ ہمارے کمزور بدن تو دس بوری بھی نہ بھر پائیں گے۔  <EOS>   <EOP>  “راج کے کرب اور فریاد میں سبھی شریک تھے۔  <EOS>   <EOP>  ”ویسے ٹھیکے دار آج گیا تو ہے شہر۔  <EOS> سنا ہے کہ وہاں بڑے بڑے عہدے دار آئیں گے اور مزدور کے حقوق کے لئے بات ہو گی۔  <EOS> ہو سکتا ہے ہمارے حالات میں کچھ بہتری آ جائے۔  <EOS> لوگ مزدور کی اُجرت بڑھانے کی بات بھی کر رہے ہیں۔  <EOS> “ حاجی نے اظہارِ خیال کیا تو سب طنزیہ انداز میں ہنسنے لگے۔  <EOS>   <EOP>  ”تم ٹھیک کہتے ہو، وہاں صرف بات ہو گی۔  <EOS>   <EOP>  “خدا بخش اپنا پھاڑوا ایک طرف رکھ کر حاجی سے مخاطب ہوا۔  <EOS> اس کی آنکھوں میں کرب اور اذیت واضح طور پر دیکھی جا سکتی تھی۔  <EOS> اس نے پھر کہا:”باتوں سے کچھ نہیں ہوتا، بھائی! کام سے ہوتا ہے جو ہم لوگ کرتے ہیں۔  <EOS> ہمارے ہاتھوں کی محنت کا پیسہ ٹھیکے داروں کی تجوری میں جاتا ہے اور محنت کش فاقہ کرتا ہے۔  <EOS> ہمارا بچہ بیماری سے مر جاتا ہے اور ہمیں کچھ نہیں ملتا۔  <EOS>   <EOP>  تم جانتے ہو ہمارا ایک بیٹا پانچ سال سے بھٹے پر اینٹیں بنا رہا ہے اور آج تک اس کا پچاس ہزار کا قرضہ نہیں اُترا، کیونکہ مزدور کا قرضہ کبھی نہیں گھٹتا۔  <EOS> وہ مر جائے گا تب بھی نہیں اُترے گا۔  <EOS> یہ لوگ اپنا محل کھڑا کرتے ہیں، اپنی تجوریاں بھرتے ہیں، لیکن ان کی پیاس صرف ہمارے خون سے بجھتی ہے۔  <EOS> ہم اور تم محنت نہ کریں تو یہ لوگ پیاسے مر جائیں۔  <EOS> بات کرتے ہو حقوق کی، اُجرت بڑھنے کی۔  <EOS>   <EOP>  جو لوگ مزدور کو آٹا خریدنے کے لائق نہ چھوڑیں، وہ بھلا مزدوری بڑھائیں گے۔  <EOS> تُو دیوانہ ہو گیا ہے بھائی! دیوانہ، دن میں خواب دیکھنا چھوڑ دو۔  <EOS> چلو اب اپنی بوریاں بھرو۔  <EOS> ہم کام کریں گے تو ہمارے بچے روٹی کھائیں گے، باتوں سے مزدور کا چولہا نہیں جلتا، کام سے جلتا ہے۔  <EOS> “ خدا بخش دل کا بوجھ ہلکا کر کے پھر سے کام میں جُت گیا اور دیگر مزدور بھی اس کی تائید میں سر ہلاتے ہوئے اپنے پھاوڑے چلانے لگے۔  <EOS>   <EOP>  شہر میں یومِ مزدور کی مناسبت سے مختلف مقامات پر کانفرنسوں کا انعقاد کیا گیا تھا، جس میں اعلیٰ افسران، صاحبِ اختیار، چھوٹے بڑے تاجر، ٹھیکے دار، چھوٹی بڑی صنعتوں کے مالکان، جن میں بھٹہ مالکان بھی شامل تھے۔  <EOS> ان لوگوں کے اجتماع کا مقصد مزدوروں کی سہولت کے لئے بنائے گئے کاغذی قوانین پر عمل درآمد اور ان کے حقوق کا تحفظ تھا۔  <EOS>   <EOP>  کانفرنس میں نمک کش، کان کن اور بھٹہ مزدوروں کے حقوق سے متعلق خصوصی بحث ہوئی۔  <EOS>   <EOP>  بحث میں مزدور سے لی جانے والی جبری مشقت کی سخت مذمت کی گئی، ناجائز قرضے کے خلاف اقدامات کی تجویز پیش کی گئی۔  <EOS> مزدوروں کو حفاظتی سامان مہیا کرنے کی یقین دہانی کرائی گئی۔  <EOS> تمام شرکاء نے اپنی اپنی رائے کا اظہار کیا۔  <EOS> اعلیٰ افسران نے تجاویز پر عمل کرنے کی بھرپور یقین دہانی کرائی اور شرکاء کو اس بات کا پابند کیا کہ وہ مزدوروں کے حقوق کا احترام کریں گے۔  <EOS>   <EOP>  خانہ پُری کا عمل مکمل ہونے کے بعد تقریبات کے خاتمے پر بہت سارے مزے دار کھانے اور چائے وغیرہ پیش کی جاتی ہے۔  <EOS> کھانے پینے کے دوران ہنسی مذاق ہوتا ہے۔  <EOS> کوئی غریب مزدور کی بات نہیں کرتا۔  <EOS> پیٹ بھرتے ہی افسران اور شرکاء اپنی چھوٹی بڑی، پرتعش گاڑیوں میں سوار شہر میں منتشر ہو گئے اور اس کے ساتھ ہی سارے وعدے، تجاویز، ہوا میں تحلیل ہو جاتے ہیں۔  <EOS>   <EOP>  پھر نہ کسی کو محنت کشوں کا کرب محسوس ہوا، نہ کسی نے مزدوروں کے زخموں کی جانب نظر ڈالی، کسی کے بیٹے کے سر پر پڑے ناجائز قرضے کی بھی کسی کو پروا نہ تھی۔  <EOS>   <EOP>  خدا بخش نے ٹھیک کہا تھا، اونچی مسندوں پر بیٹھے صاحبِ اختیار لوگ صرف باتیں کر سکتے تھے۔  <EOS> ان کا اتنا ظرف کہاں کہ ایسے کام بھی کر سکیں، جن سے غریب لوگوں کے آنسو رک جائیں۔  <EOS>   <EOP>  صحرا کے دامن میں نمک کی سفید جھیل پر سورج غروب ہونے ہی والا تھا۔  <EOS> مزدور خوش تھے کہ انھوں نے آٹا خریدنے کے پیسے کما لئے تھے۔  <EOS> راج کی مزدوری سے بیس روپے کاٹ لئے گئے تھے، کیونکہ دو بوریوں کا وزن معمولی سا کم تھا، لیکن حاجی نے اسے اپنی مزدوری کے بیس روپے دے دیئے تھے، یوں ہر مزدور خوش تھا کہ آج سب اپنے گھر آٹا لے جا سکتے تھے۔  <EOS>   <EOP>  <EOT>
حمنہٰ محمد عقیل شاہ، کراچی احمر اور فارس دونوں بھائی تھے۔  <EOS> آج وہ دونوں اپنے ابو جان اور ان کے دوستوں کے ساتھ جنگل آئے تھے۔  <EOS> یہ جنگل گھنا نہیں تھا۔  <EOS> وہ سب ایک ندی کے کنارے پر بیٹھے تھے کہ احمر ندی کے کنارے پر لگے سیب کے درخت کے نیچے پانی میں پاؤں ڈالے بیٹھا تھا۔  <EOS> فارس نے کچھ دیر پہلے درخت سے بہت سارے سیب توڑ کر ٹوکری میں رکھے تھے اور احمر نے ایک سیب اٹھا لیا۔  <EOS>  تھوڑی دیر بعد فارس نے جیسے ہی سیب اٹھانا چاہا تو حیران رہ گیا، کیونکہ ٹوکری تو خالی تھی۔  <EOS>  انھوں نے اِدھر اُدھر دیکھا، وہاں کوئی نہ تھا اور ابو جان اپنے دوستوں کے ساتھ باتوں میں مصروف تھے۔  <EOS> وہ دونوں سوچ میں پڑ گئے کہ سیب کس نے چرا لیے؟ اچانک دور جھاڑیوں میں کچھ ہلتا نظر آیا۔  <EOS>  (جاری ہے)  <EOP>  وہ دونوں جھاڑیوں کی طرف گئے اور کچھ جھاڑیوں کو ہٹایا تو وہ دونوں حیران رہ گئے۔  <EOS>   <EOP>  اتنے سارے ننھے ننھے خرگوش اور بہت سی گلہریاں مزے سے سیب کترنے میں مصروف تھیں۔  <EOS> ان کی نظر جیسے ہی احمر اور فارس پر پڑی تو کچھ جھاڑیوں میں چھپ گئے اور گلہریاں درختوں پر چڑھ گئیں۔  <EOS> احمر اور فارس کھلکھلا کر ہنس پڑے۔  <EOS>   <EOP>  پھر انھوں نے ایک ٹوکری میں اور بھی سیب اور دوسرے پھل جمع کر کے جھاڑیوں کے پاس رکھ دیئے اور پھر سے ندی کے کنارے بیٹھ کر خوبصورت اور خوشگوار موسم کا مزہ لینے لگے۔  <EOS>   <EOP>  <EOT>
سائرہ جبیں بارہ سالہ ماہین ساتویں کلاس کی طالبہ تھی۔  <EOS> وہ بہت ذہین اور اچھے دل کی مالک تھی۔  <EOS> اپنی ذہانت کی وجہ سے پورے خاندان میں اسے ایک نمایاں حیثیت حاصل تھی۔  <EOS> ماہین کے بڑے سے گھر میں اس کی امی، ابو اور دادی کے علاوہ دو چاچو بھی اپنی اپنی فیملیز کے ساتھ رہتے تھے۔  <EOS> چاچو کی بیٹیاں اس کی کلاس فیلوز تھیں۔  <EOS> اس کی 14 سال کی بڑی بہن پاکیزہ بھی اس کی کلاس فیلو تھی کیونکہ پڑھائی میں کمزور ہونے کی وجہ سے وہ فیل ہو گئی تھی۔  <EOS>  اس لئے دوبارہ ساتویں کلاس میں بٹھا دی گئی۔  <EOS>  ماہین ویسے تو بہت اچھی تھی، ہمیشہ اچھے نمبروں سے پاس ہونے کے باوجود اس نے کبھی غرور کا اظہار تک نہیں کیا تھا، مگر کبھی گھر کے بڑوں میں اس کی ذہانت کی تعریفیں کی جاتیں تو اس کے دل میں خود بخود ”خود پسندی“ کے جذبات جنم لیتے تاہم وہ فوراً ان جذبات کا گلا گھونٹ دیتی اور اللہ تعالیٰ سے توبہ کرتی کیونکہ وہ جانتی تھی کہ خود پسندی لا علاج مرض ہے۔  <EOS>  (جاری ہے)  <EOP>  ایک دن صبح جب وہ اٹھی تو دماغ خود بخود میتھ کے ٹیسٹ کی طرف چلا گیا، جو آج کلاس میں لیا جانا تھا۔  <EOS> ان کے سکول میں ہر ہفتے ٹیسٹ ہوتے تھے۔  <EOS> ہر بار اس کے نمبر اپنی بہن اور کزنز سے زیادہ آتے تھے۔  <EOS> اس بار بھی جب مس نے ٹیسٹ کا بتایا تو اس کی بہن اور کزنز نے اسی دن ٹیسٹ کی تیاری شروع کر دی۔  <EOS> اس نے بھی کئی سوالات کی مشقیں کیں، یوں اس نے کسی بھی قسم کی فکر کے بغیر ایک دن میں اپنے ریاضی کے ٹیسٹ کی تیاری مکمل کر لی، جبکہ پاکیزہ، رابعہ اور سعدیہ (کزنز) پانچ دنوں تک وقتاً فوقتاً ٹیسٹ کی تیاری کرتی رہیں۔  <EOS>   <EOP>  ماہین کو خود پر اعتماد تھا اور اس بات کا یقین تھا کہ اس کا ٹیسٹ ہمیشہ کی طرح بہت اچھا ہو گا کیونکہ اس کی تیاری بہت اچھی تھی۔  <EOS> جب رابعہ وغیرہ ریاضی کی مشقیں حل کرنے کیلئے بیٹھتیں تو وہ ٹی وی دیکھنے لگتیں، ماہین کو بار بار آواز دے کر بلاتیں کہ ذرا یہ سوال تو حل کر دو۔  <EOS> وہ سوال حل کر کے انہیں سمجھا دیتی۔  <EOS> خیر! وہ صبح تیار ہو کر اپنی بہن اور کزنز کے ساتھ سکول کی طرف روانہ ہو گئی، جس کا پیدل کا راستہ دس منٹ کی مسافت پر تھا۔  <EOS>   <EOP>  اسمبلی کے بعد وہ سب اپنی مشترکہ کلاس میں چلی آئیں۔  <EOS> پہلا پیریڈ ان کی انچارج ٹیچر کا تھا۔  <EOS> آخر کا پیریڈ جو کہ ایک گھنٹے کا تھا، انگلش کا تھا، جب وہ پیریڈ ختم ہوا تو مس کوثر کلاس میں آ گئیں۔  <EOS> انہوں نے ہاتھ میں ٹیسٹ شیٹس پکڑ رکھی تھیں۔  <EOS> کلاس میں آتے ہی انہوں نے زور سے کہا ”السلام علیکم!“ سب طلبہ نے ادب اور تعظیم کے ساتھ کھڑے ہو کر ان کا استقبال کیا اور جواب دیا ”وعلیکم السلام“!  <EOP>  مس کوثر نے کہا ”بچو! یاد ہے نا آج آپ لوگوں کا ٹیسٹ ہے“؟ انہوں نے اپنے مخصوص انداز میں انہیں بیٹھنے کا اشارہ کرتے ہوئے سوال کیا۔  <EOS>   <EOP>  سب نے زور سے ایک زبان ہو کر جواب دیا ”جی مس! ہمیں یاد ہے“۔  <EOS> ”تو شیٹ اور پین وغیرہ لے کر گیلری میں آ جائیں“ وہ رعب دار آواز میں بچوں کو حکم دیتے ہوئے بولیں۔  <EOS> سب لڑکیاں جلدی سے باہر گیلری میں آ کر قطار میں ترتیب سے بیٹھ گئیں۔  <EOS> مس کوثر نے ان کے درمیان شیٹس تقسیم کیں۔  <EOS> ان کا ٹیسٹ شروع ہوا۔  <EOS> سب لڑکیاں جلدی جلدی ٹیسٹ شیٹ پر ہاتھ چلا رہی تھیں۔  <EOS>   <EOP>  کچھ لڑکیاں سرگوشی میں ایک دوسرے سے سوالات پوچھ رہی تھیں جبکہ کچھ بغیر بولے دوسروں کو اپنا ٹیسٹ دکھا رہی تھیں۔  <EOS> ماہین کو چاہیں ٹیسٹ یا پیپر بالکل بھی نہیں آتا ہو مگر وہ کسی سے کچھ بھی پوچھتی نہیں تھی۔  <EOS> اسے نجانے کیوں اچھا نہیں لگتا تھا کہ وہ کسی سے کچھ پوچھے۔  <EOS> وہ جلدی سے ٹیسٹ کے سوالات حل کر رہی تھی۔  <EOS> اس کے زیادہ تر سوالات حل ہو گئے تھے۔  <EOS>   <EOP>  پیچھے بیٹھی رابعہ بار بار اس سے سوالات کے جواب پوچھ رہی تھی۔  <EOS> مس نے اسے ٹوکا بھی مگر وہ باز نہ آئی۔  <EOS> آخر کار مس نے اسے وہاں سے اٹھا کر کہیں اور بٹھا دیا۔  <EOS>   <EOP>  ”مس کو پتا ہے کہ مجھے آتا ہے اور رابعہ کو نہیں، اس لئے انہوں نے اسے الگ بٹھا دیا“ ماہین کے دل میں فخر و غرور والے جذبات کب پیدا ہونے شروع ہوئے، اسے پتا بھی نہ چل سکا۔  <EOS> اس نے آخر سے پہلے والا سوال حل کیا پھر آخری سوال جو دو بار حل کرنے پر بھی اسے مطمئن نہیں کر رہا تھا، اسے دوبارہ اچھی طرح دیکھا، تسلی سے دیکھ لینے کے بعد بھی اسے اس میں کوئی غلطی دکھائی نہ دی تو دل کو مطمئن کرتی ہوئی الحمد اللہ پڑھنے لگی، اس نے وہ ٹیسٹ کاپی مس کو دے دی۔  <EOS>   <EOP>  ماہین دل میں سوچنے لگی ”رابعہ، سعدیہ اور پاکیزہ نے یقینا اتنا اچھا ٹیسٹ نہیں کیا ہو گا“۔  <EOS> اس نے پھر غرور و تکبر سے سوچا!  <EOP>  ماہین کا ٹیسٹ اگرچہ اچھا ہوا تھا پھر بھی نہ جانے کیوں اس کا دل مرجھایا ہوا سا تھا۔  <EOS> شیٹ دینے کے بعد وہ حسب عادت اپنے بنچ پر آ کر کتاب کھول کر بیٹھ گئی۔  <EOS> سوالات چیک کئے تو دھک سے رہ گئی۔  <EOS> یہ کیا! تین لانگ میں سے آخری دو لانگ سوال کے طریقے غلط ہونے کے علاوہ جوابات بھی بالکل غلط تھے۔  <EOS>   <EOP>  یہ کیا؟ ہمیشہ کی طرح غلطی کرنے کے بعد اسے احساس ہوتا تھا۔  <EOS> اسے اب یاد آ رہا تھا کہ اسے اس طرح نہیں بلکہ اس طریقے سے سوالات حل کرنے چاہئے تھے، جس کے جواب اسے اچھی طرح ذہن نشین ہو چکے تھے۔  <EOS>   <EOP>  اسی وقت کلاس میں چہکتی ہوئیں رابعہ اور سعدیہ چلی آئیں۔  <EOS> مسکراتے ہوئے دونوں بتا رہی تھیں کہ ان کا صرف آخری لانگ سوال چھوٹ گیا، باقی سب سوالات انہوں نے بالکل ٹھیک کئے ہیں۔  <EOS>   <EOP>  اچانک اس کے اندر سے ضمیر کی آواز سنائی دی! ”دیکھو ماہین! جن کو تم دل ہی دل میں لاشعوری طور پر کم عقل اور نالائق سمجھتی تھیں، وہ تم سے آج آگے نکل گئیں۔  <EOS> یہ تمہارے غرور کا نتیجہ ہے۔  <EOS> تم جو ہمیشہ اچھے ٹیسٹ دیتی تھیں اور خود اعتمادی سے صرف ایک بار ہی سوالات حل کر کے سکون سے بیٹھ جاتی تھیں، آج بار بار ایک ہی سوال کو حل کرنے والی لڑکیوں سے ہار گئیں۔  <EOS>   <EOP>  تم جو انہیں دل میں فخریہ اور خود پسند خیالات رکھتے ہوئے سوالات سمجھاتی تھیں، آج خود سے سمجھنے والی، محنت والیوں سے پیچھے چلی گئیں“۔  <EOS>   <EOP>  ضمیر کی آواز نے ماہین کو آئینہ دکھایا، تب اسے سمجھ میں آیا کہ وہ تو ہمیشہ سے اندھیرے میں تھی، فخر کرنے والی، خود پسندی کرنے کے لائق ذات تو صرف اللہ تعالیٰ کی ہے۔  <EOS> بے شک صرف وہی ہر چیز پر قادر ہے۔  <EOS> جس کی مٹھی میں پوری کائنات ہے، جسے کوئی ہرا نہیں سکتا۔  <EOS> جو ہر عیب سے پاک ہے اور تمام مخلوق کا خالق ہے۔  <EOS> ماہین کے ضمیر نے اسے صحیح راستہ دکھایا، اس نے اپنے ضمیر کی باتوں پر کان دھرے، تب ہی اسے اپنی غلطی کا احساس ہوا۔  <EOS>   <EOP>  <EOT>
عروبہ شکیل ایک باغ میں بہت سے پودے اور درخت تھے، جن پر ہر طرح کے پھول اور پھل لگے ہوئے تھے۔  <EOS> وہ باغ بہت بڑا تھا۔  <EOS> درختوں پر پرندوں کی چہچہاٹ اور پھولوں کی خوشبو باغ کو خوبصورت بنائے ہوئے تھی۔  <EOS> ایک دفعہ گلاب کے بہت سے پھول کرکٹ کھیل رہے تھے کہ ایک چھوٹا سا پھول آیا اور کہنے لگا ”کیا میں آپ کے ساتھ کرکٹ کھیل سکتا ہوں“۔  <EOS>  اس پھول کا رنگ سب پھولوں سے تیز اور بے حد پیارا تھا لیکن اس کا قد بہت چھوٹا تھا۔  <EOS> اس لئے وہ سب پھولوں کے مذاق کا نشانہ بن گیا۔  <EOS> ایک پھول نے تو اسے دھکا بھی دے دیا اور کہا ”خبردار اگر ہمارے ساتھ کھیلنے کی کوشش کی، اتنے چھوٹے کو ہم اپنے ساتھ کبھی نہیں کھیلنے دیں گے“۔  <EOS>  ”میں چھوٹا ہوں تو کیا ہوا، ہوں تو تم جیسا نا؟ تم بھی پھول ہو اور میں بھی پھول ہوں“۔  <EOS>  (جاری ہے)  <EOP>  ”خبردار اگر خود کو ہم سے ملانے کی کوشش کی، تو ایسا ہی ہے جیسے ہاتھیوں میں چیونٹی“۔  <EOS> یہ کہہ کر سب ہنسنے لگے، چھوٹا پھول روتا ہوا واپس آ گیا۔  <EOS>   <EOP>  ماں نے پوچھا ”بیٹا کیا ہوا، تم رو کیوں رہے ہو“؟۔  <EOS>   <EOP>  ”امی سب پھول میرے چھوٹے قد کا مذاق اڑاتے ہیں، مجھے اپنے ساتھ کھیلنے نہیں دیتے“۔  <EOS>   <EOP>  یہ سن کر چھوٹے پھول کی ماں کی آنکھوں میں آنسو آ گئے، مگر وہ اسے مسکرا کر سمجھانے لگیں۔  <EOS>   <EOP>  ماں نے کہا ”بیٹا! تو کیا ہوا، دیکھو ہر چیز میں، ہر خوبی نہیں ہوتی مثلاً انسان کو دیکھو! کوئی کالا ہے تو کوئی گورا، کوئی چھوٹا ہے تو کوئی بڑا۔  <EOS> اسی طرح پھول بھی سب ایک جیسے نہیں ہوتے۔  <EOS> اب یہ دیکھو کہ تمہارا رنگ کتنا پیارا اور تیز ہے، اس طرح دوسروں کو یہ خوبی میسر نہیں۔  <EOS> اس طرح ان کا قد بڑا ہے تو یہ خوبی تمہیں حاصل نہیں، اس لئے بیٹا اداس مت ہوا کرو اور اللہ تعالیٰ کی دی ہوئی نعمتوں کا ہر حالت میں شکر ادا کیا کرو“۔  <EOS>   <EOP>  چھوٹا پھول آنسو صاف کرتے ہوئے بولا ”لیکن امی جان یہ بات ان سب پھولوں کو کون سمجھائے“۔  <EOS>   <EOP>  ”کوئی بات نہیں بیٹا! وہ جیسا کرتے ہیں کرنے دو لیکن تم کسی کے ساتھ برا مت کرنا“۔  <EOS>   <EOP>  ”ٹھیک ہے امی جان، اب میں ان سب کو دوست بنانے کی کوشش کروں گا“ چھوٹے پھول نے کہا۔  <EOS> اس دوران سب پھول اندر داخل ہو گئے اور کہنے لگے۔  <EOS> ”ہم نے آپ دونوں کی سب باتیں سن لی ہیں اور چھوٹے پھول کے دوست بن گئے ہیں۔  <EOS>   <EOP>  تم ہم سب کو معاف کر دو، چھوٹے پھول، ہم نے تمہارا بہت دل دکھایا ہے، ہم تم سے بہت شرمندہ ہیں اور تم سے معافی مانگ رہے ہیں“۔  <EOS>   <EOP>  ان کی باتیں سن کر چھوٹا پھول اور اس کی ماں مسکرانے لگے۔  <EOS> چھوٹا پھول آگے بڑھ کر سب کے گلے لگ گیا اور سب ہنسنے لگے۔  <EOS> اس پر وہ پھول کہنے لگا، جس نے چھوٹے پھول کو دھکا دیا تھا، ”چلو ہم کرکٹ کھیلتے ہیں“۔  <EOS> وہ سب دوڑ کر کرکٹ کھیلنے چلے گئے اور چاروں طرف خلوص و محبت کی خوشبو بکھر گئی۔  <EOS>   <EOP>  <EOT>
عائشہ فردوس منّو ایک بھالو کا بچہ تھا، جو اپنے امی ابو اور دو چھوٹے بھائیوں کے ساتھ پہاڑی جنگل میں رہتا تھا۔  <EOS> ہر سال موسم سرما سے قبل وہ اور اس کا خاندان سردیوں کے لئے کھانا جمع کر لیتے۔  <EOS> بڑا بھائی ہونے کے ناطے وہ اکثر اپنے امی ابو کے ساتھ شکار پر بھی جایا کرتا تھا۔  <EOS> لیکن اس سال غیر متوقع طور پر شکار کی شدید قلت تھی۔  <EOS>  نہ تو ان کو بہتے دریا میں مچھلیاں مل رہی تھیں اور نہ ہی خرگوش وغیرہ۔  <EOS> درختوں پر شہد بھی نظر نہیں آ رہا تھا۔  <EOS> اس صورتحال سے منّو کے والدین کی طرح تمام ہی بھالو پریشان تھے۔  <EOS> اگرچہ وہ سردیوں کا زیادہ تر حصہ سو کر گزارتے تھے، تاہم کھانا تو ضروری تھا۔  <EOS> اگر وہ ابھی کھانا جمع نہ کرتے تو پوری سردیاں کیسے گزارہ کرتے۔  <EOS>  اپنے والدین کی پریشانی دیکھ کر منّو بھی بہت فکرمند تھا۔  <EOS>  (جاری ہے)  <EOP>  اسے صورتحال کا مکمل علم تو نہ تھا لیکن غذا کی قلت کا اسے بھی اندازہ تھا۔  <EOS> وہ اس مشکل وقت میں اپنے خاندان کی مدد کرنا چاہتا تھا۔  <EOS> ایک روز وہ امی ابو کو بتائے بغیر اپنے غار سے نکل کر دریا کی جانب چل پڑا۔  <EOS> کافی دیر تک درختوں کے درمیان نیچی ڈھلان اترنے کے بعد اسے احساس ہوا کہ وہ راستہ بھول گیا ہے۔  <EOS> اس نے سوچا کہ شاید اس راستے پر جانے سے کھانے کا کوئی ذریعہ تلاش کر لوں، یہ سوچ کر وہ چلتا رہا۔  <EOS>   <EOP>  مزید آگے جا کے اسے ایک غار دکھائی دیا۔  <EOS> پہلے تو وہ اسے دیکھ کر ذرا ہچکچایا لیکن پھر وہ غار میں داخل ہو گیاجو کافی لمبا تھا۔  <EOS> دراصل وہ ایک سرنگ تھی جو کچھ لوگوں نے بنائی تھی۔  <EOS>   <EOP>  کافی دیر تک چلنے کے بعد منّو کو ایک بڑا سا صندوق نظر آیا۔  <EOS> تجسس کے باعث اس نے صندوق کھولا تو اس کے اندر انواع و اقسام کی مچھلیاں تھیں جن میں اس کی من پسند مچھلی بھی تھی۔  <EOS>   <EOP>  وہ بہت خوش ہوا۔  <EOS> اس نے اِدھر اُدھر دیکھا تو اسے مزید صندوق نظر آئے اس نے باری باری سب کو کھول کر دیکھا جن میں مارخور، خرگوش اور ہرن تھے۔  <EOS> یہ سب دیکھ کر منّو کی خوشی کی کوئی انتہا نہ رہی۔  <EOS> ادھر منّو کے امی ابو اور بھائی بہت پریشان تھے۔  <EOS> اندھیرا چھانے کو تھا لیکن منّو کا اب تک کچھ پتا نہ تھا۔  <EOS> انہوں نے اسے ہر طرف ڈھونڈا، دیگر بھالو بھی اس کی تلاش میں سرگرداں تھے۔  <EOS>   <EOP>  ایک بھالو نے اُس کے والدین سے کہا کہ مجھے ایک نئی سرنگ نظر آئی ہے، جس میں کچھ لوگ ہیں۔  <EOS> منّو کے ابو، بھالووٴں کا سردار اور پانچ بھالو اُس بھالو کے ساتھ سرنگ کی جانب روانہ ہوئے، وہاں تک پہنچنے میں کافی وقت لگا، اس وقت تک گھپ اندھیرا ہو چکا تھا لیکن سرنگ سے روشنی اور آوازیں آ رہی تھیں۔  <EOS>   <EOP>  تمام بھالو محتاط انداز میں سرنگ کی جانب بڑھے، قریب جانے پر انہیں گفتگو سنائی دی، وہ کہہ رہے تھے، ”آج تو ہمارے ہاتھ بڑا شکار آیا ہے۔  <EOS>   <EOP>  اس بھالو کے تو ہمیں بہت پیسے ملیں گے، بس اس کو چھپا کر اسمگل کرنا ہے۔  <EOS> یہ مردہ نہیں ہے اس لئے خاص احتیاط کرنی ہو گی۔  <EOS> “  <EOP>  یہ سن کر تمام بھالووٴں نے کہا کہ ہو نہ ہو منّو ان ہی کے قبضے میں ہے۔  <EOS> انہوں نے فوری اندر جا کر اُن پر حملہ کر دیا۔  <EOS> وہ تقریباً دس پندرہ لوگ تھے لیکن بھالووٴں کو دیکھ کر وہ حواس باختہ ہو گئے، انہیں اپنے ہتھیاروں کے پاس جانے کا موقع بھی نہ مل سکا۔  <EOS>   <EOP>  وہ خوف کے مارے جان بچا کر سب کچھ چھوڑ چھاڑ کر بھاگ گئے۔  <EOS>   <EOP>  ان کے جانے کے بعد منّو انہیں ایک بوری میں بے ہوش مل گیا۔  <EOS> سردار بھالو دریا سے پانی لا کر منّو کو ہوش میں لایا۔  <EOS> انہیں دیکھ کر منّو نے انہیں اس دوران انہیں مچھلیاں، ہرن، خرگوش اور مارخور کے بارے میں بتایا، جنہیں دیکھ کر وہ سب بہت خوش ہوئے کیونکہ سردیوں کے لئے کھانے کا انتظام جو ہو گیا تھا۔  <EOS>   <EOP>  وہ کھانا لے کر واپس اپنے ٹھکانے پر آ گئے۔  <EOS> صبح تمام بھالووٴں کو منّو کی واپسی اور کھانے کے ذخیرے کی خبر ہوئی تو بھالووٴں کی آبادی میں خوشی کی لہر دوڑ گئی۔  <EOS> ان سب نے منّو کی بہادری پر اسے داد دی، اس کے اس کارنامے کے سلسلے میں ایک دعوت کا انعقاد کیا گیا۔  <EOS> اور یوں منّو کی بہادری سے تمام بھالووٴں کی سردیاں بہت سکون سے گزریں۔  <EOS>   <EOP>  <EOT>
نازیہ آصف برسات میں موسلا دھار بارش ہوئی۔  <EOS> جنگل کنارے ریت کے ایک ٹیلے پہ موجود چیونٹیوں کے بل میں پانی گھسنے لگا۔  <EOS> بیچاری چیونٹیاں اس آفت سے جان بچانے کی فکر میں اِدھر اُدھر پیر مار رہی تھیں۔  <EOS>  اوپر درخت پہ بیٹھی شہد کی مکھی نے جب یہ سب دیکھا تو بہت پریشان ہوئی اور جلدی سے ان کی رشتہ دار ٹیلے کے اوپر رہنے والی چیونٹیوں کو خبر دی۔  <EOS>  تو یہ سن کر ان کی ملکہ نے اپنی کالونی کی چیونٹیوں کو حکم دیا ”فوراً ان مصیبت زدہ بہنوں کی خیریت دریافت کرنے جاؤ، مگر ہاں دیکھو خالی ہاتھ کوئی نہ جائے“ سب کچھ نہ کچھ لے کر جائیں۔  <EOS> چیونٹیاں ایک ایک کر کے بل سے نکلیں تو ان میں سے کسی کے منہ میں چاول، کسی کے روٹی کا زرہ تو کسی کے دانتوں میں کسی حشرات کے جسم کا ٹکڑا تھا۔  <EOS>  (جاری ہے)  <EOP>  چیونٹیاں مدد لے کر فوراً اس مصیبت زدہ کالونی میں پہنچیں اور ان مصیبت زدہ چیونٹیوں کو جمع کیا انھیں کھانا پیش کیا اور تسلی دی کہ جب تک پانی ختم نہیں ہوتا آپ سب ہمارے گھروں میں آ کر ٹھہر سکتی ہیں۔  <EOS>   <EOP>  ساری چیونٹیاں دن بھر ان کے ساتھ مل کر انھیں پانی سے نکلنے میں مدد دیتی رہیں اور شام کو انھیں ساتھ لے کر واپس اپنی کالونی میں لوٹ آئیں۔  <EOS>   <EOP>  دو دن جھڑی لگی رہی۔  <EOS> بہت پانی جمع ہو گیا۔  <EOS> مگر اللہ پاک کی رحمت سے تیسرے دن خوب تیز دھوپ نکلی اور اگلے تین چار دن میں پانی سوکھ گیا۔  <EOS> تب متاثرہ چیونٹیوں نے واپس جانے کی اجازت مانگی۔  <EOS> ملکہ چیونٹی نے خود جا کر دیکھا کہ سیلاب سے متاثرہ کالونی بھی خشک ہو چکی تھی تو اس نے سب چیونٹیوں کو اس طرح رخصت کیا کہ سب کے منہ میں اگلے کئی دن کا کھانا پینا موجود تھا۔  <EOS> بچو! دیکھنے میں تو یہ فعل تو بہت چھوٹا ہے مگر تکلیف میں دوستوں کے لئے اتنی سی زحمت بہت بڑی رحمت بن جاتی ہے دوسرے لفظوں میں آپ اسے کہہ سکتے ہیں کہ ”ڈوبتے کو تنکے کا سہارا“۔  <EOS>   <EOP>  <EOT>
بلال ہاشمی دس سالہ نومی، فرحان صاحب کا اکلوتا اور لاڈلا بیٹا تھا، جسے دنیا کی ہر سہولت اور آسانی میسر تھی۔  <EOS> اس کا من پسند مشغلہ ”اسکیٹنگ“ تھا، جس کے لئے اس کی خواہش کے مطابق کئی طرح کے اسکیٹ بورڈ اور اسکیٹنگ والے جوتے آ چکے تھے۔  <EOS> فرحان کی والدہ کے خیال میں سڑک پر جانا محفوظ نہیں تھا، اس لئے انھوں نے اپنی دو ہزار گز کی کوٹھی کی چھت ایسی بنوا لی تھی جس میں نومی آسانی سے کھیل سکتا تھا۔  <EOS>  نومی کے والدین نے نومی پر کچھ پابندیاں بھی عائد کی تھیں۔  <EOS> نومی مغرب کے بعد اوپر نہیں کھیل سکتا تھا۔  <EOS> نومی کے والد فرحان صاحب اکثر دیر سے واپس آتے تھے، البتہ اس کی امی گھر پہ ہوتیں، جو اس طرح کی چیزوں کا خیال رکھتیں۔  <EOS> ایک دن نومی کی امی اپنی کسی سہیلی کے گھر گئی ہوئی تھیں اور نومی کی نگرانی کے لئے اس کے چھوٹے ماموں آئے ہوئے تھے۔  <EOS>  (جاری ہے)  <EOP>  چھوٹے ماموں نومی سے چند سال بڑے اور بالکل دوستوں کی طرح تھے۔  <EOS>   <EOP>  دونوں ساتھ اسکیٹنگ بھی کرتے مزے مزے کی کہانیاں سناتے۔  <EOS> ماموں نومی کو ہوم ورک بھی کرواتے۔  <EOS>   <EOP>  مغرب سے کچھ ہی دیر پہلے نومی کھیل کر نیچے آیا تھا۔  <EOS> اندھیرا بڑھنے لگا۔  <EOS> اچانک اسے وہاں چلنے کی آواز آنے لگی۔  <EOS> تجسس کے ہاتھوں مجبور ہو کر اوپر کی جانب بڑھنے لگا۔  <EOS> جیسے ہی اوپر قدم رکھا، اچانک اس کے چہرے پر کوئی چیز سختی سے رکھ دی اور اس کی آنکھوں کے آگے اندھیرا چھا گیا۔  <EOS>   <EOP>  نومی کے والدین انتہائی پریشانی کے عالم میں تھانے میں بیٹھے ہوئے رپورٹ لکھوا رہے تھے۔  <EOS> نومی کا کچھ اَتا پتا نہیں تھا۔  <EOS> رپورٹ لکھوا کر وہ دونوں گھر واپس آ گئے۔  <EOS> فرحان صاحب نے اپنے دوست ارشد سبحانی سے مشورہ کیا تو وہ فرحان صاحب کے گھر پہنچ گئے۔  <EOS> وہ فرحان صاحب کے اچھے دوست تھے اور ایک ماہر سراغ رساں بھی تھے۔  <EOS> انھوں نے گھوم پھر کر مکان کا جائزہ لیا پھر نومی کے والدین اور اس کے ماموں سے سوالات شروع کیے۔  <EOS>   <EOP>  انھوں نے ماموں سے پوچھا:”تو آپ نے نومی کو کس وقت اوپر سے آتے دیکھا تھا؟“  <EOP>  ”تقریباً مغرب کا وقت ہو گا۔  <EOS> “ ماموں نے جواب دیا۔  <EOS>   <EOP>  ”کیا اس وقت چھت کا دروازہ کھلا ہوا تھا؟“  <EOP>  ”جی یقینا کھلا ہو گا۔  <EOS> ہم یہ دروازہ صرف رات کو بند کرتے ہیں۔  <EOS> “ بیگم فرحان بولیں۔  <EOS>   <EOP>  ارشد سبحانی نے ایک لمحے کچھ سوچا پھر چھت پر جا کر یہ دیکھا کہ چھت پر نیچے کی بات چیت سنائی دیتی ہے یا نہیں۔  <EOS>   <EOP>  کچھ دیر بعد وہ نیچے آئے اور اندھیرے میں تیر چھوڑا۔  <EOS> فرحان صاحب سے پوچھا:”آپ کا جو سپر اسٹور ہے، وہاں پر کسی ملازم کے ساتھ ڈانٹ ڈپٹ تو نہیں ہوئی۔  <EOS> ؟“  <EOP>  ”نہیں، ایسی تو کوئی بات، بس ایک بچہ ہے شاہد جو توجہ سے کام نہیں کرتا، بس اس کو تنبیہ کرتا رہتا ہوں۔  <EOS> “  <EOP>  ”کیا اسے آپ دیر تک روکتے ہیں؟“ انھوں نے غور سے فرحان صاحب کی طرف دیکھا۔  <EOS>   <EOP>  فرحان صاحب یہ سن کر اُچھل پڑے اور حیران ہوتے ہوئے بولے:”ہاں، مگر آپ کو کیسے اندازہ ہوا؟“  <EOP>  ارشد صاحب پُرسکون ہوتے ہوئے ٹیک لگا کر بولے:”بس اب سارا معاملہ حل ہو گیا۔  <EOS> مجھے اس بچے کے گھر کا پتا دیجیے۔  <EOS> “  <EOP>  اگلے دن شام کو فرحان صاحب کے اسٹور میں کام کرنے والے بچے کا غریب باپ دانش رحمن ان سب کے سامنے سر جھکائے بیٹھا تھا اور ارشد صاحب اس سے مخاطب تھے:”ہاں تو دانش! تم نے ایسا کیوں کیا؟ سچ سچ بتانا۔  <EOS>   <EOP>  “  <EOP>  ”سر جی! دیکھیں نا غریب کا بھی دل ہوتا ہے، اسے بھی تکلیف ہوتی ہے۔  <EOS> ابھی تین دن پہلے جب میرے چھوٹے سے بچے کو سیٹھ صاحب نے سزا دی اور وہ روتا ہوا گھر پہنچا، اس کی ماں پر کیا گزری میں بتا نہیں سکتا۔  <EOS> وہ بے چاری تو پہلے ہی شوگر کی مریضہ ہے۔  <EOS> بس اسی وقت مجھے شیطان نے بدلہ لینے کی سجھائی اور میں نے یہ منصوبہ بنایا کہ کسی طرح نومی کو اغوا کر لوں۔  <EOS>   <EOP>  مجھے معلوم ہے،یہ طریقہ غلط ہے، لیکن غصے سے میری سمجھ میں نہیں آیا۔  <EOS> میں نکاسی آب کے پائپ کے ذریعے بنگلے کی پچھلی سمت سے چھت پر چڑھ کر ٹنکی کے پیچھے چھپ گیا۔  <EOS> “  <EOP>  ارشد صاحب نے کہا:”اور موقع ملتے ہی نومی کو پکڑ لیا، مگر تم اسے لے کر کیسے گئے۔  <EOS> سیڑھیوں سے تو تم اُترے نہیں۔  <EOS> “  <EOP>  ”میں نے کمر پر نومی کو باندھ لیا تھا، پھر رسے سے اُتر گیا۔  <EOS>   <EOP>  اندھیرا پھیل چکا تھا۔  <EOS> میں دوست سے موٹر سائیکل بھی مانگ کر لے گیا تھا۔  <EOS> اسی پر اپنے گھر پہنچ گیا، مگر قسم لے لیں میں نے اس بچے کو ہلکی سی تکلیف بھی نہیں پہنچائی، بلکہ اب تو وہ میرے گھر دوبارہ آنا چاہے گا۔  <EOS> وہ میرے بیٹے شاہد کا دوست بن گیا ہے۔  <EOS> “ یہ کہہ کر دانش نے پھر سر جھکا لیا۔  <EOS>   <EOP>  دانش ایک کیمیکل کمپنی میں گن مین تھا اور غربت کی وجہ سے گھر کا خرچ چلانے کے لئے اپنے دس سال کے بچے شاہد کو فرحان سپر مارٹ میں ملازم رکھوا دیا تھا۔  <EOS>   <EOP>  فرحان صاحب ملازموں کی سستی برداشت نہیں کرتے تھے اور آئے دن ملازمین کو تنیبہ کرتے رہتے تھے۔  <EOS>   <EOP>  ارشد صاحب نے کہا:”فرحان صاحب! دیکھیں ہم جب کسی پر ظلم کرتے ہیں تو وہ بات ختم نہیں ہو جاتی، بلکہ اس کے اثرات کہیں نہ کہیں ظاہر ضرور ہوتے ہیں۔  <EOS> “  <EOP>  فرحان صاحب گردن جھکائے سن رہے تھے۔  <EOS>   <EOP>  ارشد صاحب پھر بولے:”اگرچہ دانش نے بہت غلط حرکت کی ہے، لیکن وہ بیٹے کی محبت میں حواس کھو چکا تھا۔  <EOS>   <EOP>  اب میری گزارش ہے کہ اسے پولیس کے حوالے نہ کیجیے۔  <EOS> یہ نادم بھی ہے۔  <EOS> اس کے بچے کو اپنی پناہ میں رکھیں۔  <EOS> “  <EOP>  اسی دن فرحان صاحب نے اپنا رویہ بدلنے کی ٹھان لی اور کچھ ہی عرصے میں فرحان سپر مارٹ کے بارے میں شہر میں یہ بات مشہور ہو چکی تھی کہ اس کا مالک ملازمین سے نہایت مشفقانہ رویہ رکھتا ہے۔  <EOS> آج فرحان سپر مارٹ کی شاخیں ملک سے باہر بھی ہیں اور ان میں سے اکثر کے مینیجر وہ لوگ ہیں، جو کبھی ”کام چور“ سمجھے جاتے تھے۔  <EOS> شاہد بھی آج ایک بڑے زون کا مینیجر ہے۔  <EOS>   <EOP>  <EOT>
عاصمہ فرحین ”مجھے آئی فون چاہیے۔  <EOS> “ رات کو کھانے کے دوران مزمل بولا۔  <EOS>  اس کے والدین دادا جان اور اس کے تینوں چھوٹے بہن بھائی بھی موجود تھے۔  <EOS>  ”بیٹا! آپ کو پچھلے سال ہی نیا موبائل فون دلایا تھا۔  <EOS> اب یہ نئی فرمائش کیسی؟“ پپا ناگواری سے بولے۔  <EOS>  ”میرے تمام دوستوں کے پاس آئی فون ہے۔  <EOS> وہ روزانہ گاڑیوں میں اسکول آتے ہیں۔  <EOS>  ایک میں ہی غریب ہوں۔  <EOS> “مزمل نے بدتمیزی سے کہتے ہوئے زمین پر پیر پٹخا۔  <EOS> اور کھانے سے اُٹھ گیا۔  <EOS>  ”آپ دیکھ رہے ہیں کہ مزمل کتنا بدتمیز ہو گیا ہے۔  <EOS> مزمل کے والد دادا جان سے کہنے لگے۔  <EOS> “ ”کوئی بات نہیں، بچہ ہے۔  <EOS> آہستہ آہستہ سمجھ بوجھ آ ہی جائے گی۔  <EOS> دادا ابو نے آرام سے کہا تھا۔  <EOS> اور سب کھانا کھانے لگے۔  <EOS>  (جاری ہے)  <EOP>  مزمل ایک خوبصورت سے گھر میں رہتا تھا۔  <EOS>   <EOP>  مزمل آٹھویں جماعت کا طالب علم تھا۔  <EOS> اچھی تعلیم دلانے کے لئے اس کے والد کو دو ملازمتیں کرنی پڑتی تھیں، مگر مزمل کو احساس بھی نہ تھا۔  <EOS> ہر روز نت نئی فرمائشیں کر کے والدین کے کان کھاتا تھا۔  <EOS> اسکول میں جب کھانے کا وقفہ ہوا تو مزمل کے دوست تنگ کرنے لگے۔  <EOS> ”دیکھو تو سہی ابھی تک یہ آئی فون نہیں لے سکا۔  <EOS> ساتھیوں کے مسلسل چھیڑنے پر وہ منہ بسورتا ہوا وہاں سے اُٹھا۔  <EOS>   <EOP>  “  <EOP>  جس پر سعود نے اس کا ہاتھ تھاما تھا۔  <EOS> پھر سعود نے مزمل کے کان میں کچھ کہا، جس پر اس کی آنکھیں چمک اُٹھیں اور کہنے لگا:”میں سمجھ گیا۔  <EOS> “  <EOP>  مزمل نے اپنے جمع شدہ پیسے جیب میں رکھے۔  <EOS> اور اپنی امی سے رضوان کے ساتھ کھیلنے کا کہہ کر باہر نکل آیا۔  <EOS> اب اپنے علاقے کی سڑک پر چلتے چلتے وہ باہر بڑی سڑک تک آ گیا تھا۔  <EOS> یہ سارا علاقہ اس کا دیکھا بھالا تھا۔  <EOS>   <EOP>  اس نے سوچا، ایسا کرتا ہوں کہ کسی بس میں بیٹھ جاتا ہوں۔  <EOS> جب آخری اسٹاپ آئے گا تو وہاں اُتر جاؤں گا۔  <EOS> جب میں انھیں نہیں ملوں گا تو سب پریشان ہو جائیں گے اور ابو کو میری فرمائش پوری کرنی پڑے گی۔  <EOS> یہ سوچ کر وہ مسکرایا اور غور و فکر کیے بغیر ایک بس میں سوار ہو کر آخری اسٹاپ تک پہنچ گیا۔  <EOS>   <EOP>  ”یہ مزمل ابھی تک نہیں آیا۔  <EOS> دادا جان نے بہو سے پوچھا۔  <EOS>   <EOP>  “  <EOP>  ”آتا ہی ہو گا، وہ کھیلنے گیا تھا۔  <EOS> “  <EOP>  پھر مزمل کی امی نے چھوٹے بیٹے سے کہا:”پڑوس میں پوچھ کر آؤ، وہ رضوان کے ساتھ کرکٹ کھیلنے گیا تھا۔  <EOS> “  <EOP>  ”آج تو مزمل سے میری ملاقات ہی نہیں ہوئی۔  <EOS> “رضوان نے محسن کو جواب دیا۔  <EOS>   <EOP>  لٹکے ہوئے منہ کے ساتھ محسن نے گھر آ کر بتایا تھا۔  <EOS> پھر دادا جان، اس کے والد اور چند پڑوسی مل کر مزمل کو ڈھونڈنے لگے، لیکن وہ نہ ملا۔  <EOS>   <EOP>  بس سے اُتر کر اسے ایک لمحے کو خوف محسوس ہوا تھا، مگر وہ کیا کرتا! مغرب ہونے والی تھی۔  <EOS> یہ ایک کچی آبادی تھی۔  <EOS> وہ ایک ٹھیلے والے کی بینچ پر بیٹھ گیا تھا۔  <EOS> اب اسے بھوک اور پیاس لگ رہی تھی، مگر ٹھیلے والا واپس جانے کی تیاری کر رہا تھا۔  <EOS> مزمل بھی واپس جانے کے ارادے سے اُٹھا اور بس کا انتظار کرنے لگا۔  <EOS>   <EOP>  ”بیٹا! جس بس میں تم آئے تھے، وہ آخری تھی۔  <EOS>   <EOP>  اب کوئی بس نہیں آئے گی۔  <EOS> “ٹھیلے والے نے جیسے ہی اسے یہ بات بتائی، وہ خوف کے مارے پھوٹ پھوٹ کر رونے لگا۔  <EOS>   <EOP>  ”سچ سچ بتاؤ کہ تم اکیلے کیوں آئے ہو؟“ اب مزمل شش و پنج میں مبتلا ہو گیا۔  <EOS>   <EOP>  ٹھیلے والے نے اپنا سامان سمیٹا اور کہنے لگا:”میری مانو تو میرے ساتھ میرے گھر چلو۔  <EOS> “  <EOP>  مزمل ایک لمحے کو ہچکچایا تھا۔  <EOS>   <EOP>  ”دیکھو، یہ علاقہ اچھا نہیں ہے۔  <EOS>   <EOP>  میں کل صبح تمہیں تمہارے گھر چھوڑ آؤں گا۔  <EOS> “  <EOP>  مزمل ٹھیلے والے کے ساتھ گھر میں داخل ہوا۔  <EOS> یہ دو کمروں کا چھوٹا سا گھر تھا، جس میں ٹھیلے والا اپنے والدین، بیوی اور چار بچوں کے ساتھ رہتا تھا۔  <EOS> ایک کمرے میں دو چارپائیاں تھیں۔  <EOS> ایک پر بوڑھی خاتون بیٹھی تھیں۔  <EOS> دوسری پر اس کے بوڑھے والد لیٹے ہوئے تھے۔  <EOS> بچے صحن میں کھیل رہے تھے اور بیوی کھانا پکا رہی تھی۔  <EOS>   <EOP>  بیوی باورچی خانے سے پسینہ پوچھتے ہوئے نکلی اور مزمل کو دیکھ کر حیرت سے پوچھا:”یہ لڑکا کون ہے؟“  <EOP>  ”میں بتاتا ہوں۔  <EOS> “ یہ کہہ کر وہ بیوی کو والدین کے پاس لے کر بیٹھ گیا۔  <EOS> مزمل کا ہم عمر ٹھیلے والے کا ایک لڑکا ذیشان اس کے لئے پانی لایا، پھر اس سے باتیں کرنے لگا۔  <EOS> دو بچے پلاسٹک کے کھلونوں سے کھیل رہے تھے۔  <EOS> ان کے گھر ٹی وی بھی نہیں تھا۔  <EOS>   <EOP>  ”تمہارے پاس موبائل نہیں ہے؟“ مزمل نے تعجب سے ذیشان سے پوچھا۔  <EOS>   <EOP>  ”ہے، ابو کے پاس ہے چھوٹا والا۔  <EOS> “ فیضان نے کہا۔  <EOS>   <EOP>  پھر خاتون نے دسترخوان بچھایا اور دال چاول رکھ دیے، جسے بچے مزے لے لے کر کھا رہے تھے۔  <EOS> مزمل کا بھوک سے بُرا حال تھا۔  <EOS> وہ بھی ہاتھ منہ دھو کر کھانا کھانے لگا۔  <EOS> اپنے گھر میں تو وہ شور مچا دیتا تھا، پھر برگر یا پیزا منگوا لیتا۔  <EOS>   <EOP>  کھانے کے بعد بچے اپنا اسکول کا سبق یاد کرنے لگے۔  <EOS> وہ سب سرکاری اسکول میں جاتے تھے۔  <EOS> مزمل کو ٹھیلے والے ارشد کے اماں، ابا نے بلایا تھا۔  <EOS> مزمل نے سب کچھ سچ سچ بتا دیا تھا۔  <EOS>   <EOP>  کیا تمہیں اپنے گھر کا موبائل نمبر یاد ہے؟“ ارشد نے پوچھا تھا۔  <EOS> مزمل نے اپنے والد کا موبائل نمبر بتا دیا۔  <EOS> ڈیڑھ گھنٹے بعد مزمل کے والد کی گاڑی ارشد کے گھر کے سامنے تھی۔  <EOS>   <EOP>  مزمل خوشی سے لپٹ کر رونے لگا۔  <EOS> مزمل کے والد نے ارشد کا شکر ادا کیا اور نقد رقم دینے کی کوشش کی، جو کہ اس نے نہیں لی۔  <EOS> سب گھر والے مزمل کو صحیح سلامت دیکھ کر خوش ہوئے اور اللہ کا شکر ادا کیا۔  <EOS> دوسرے دن اس کے والد اسے موبائل مارکیٹ لے آئے۔  <EOS> مزمل فوراً سمجھ گیا۔  <EOS>   <EOP>  اس نے کہا:”پپا! مجھے معاف کر دیں۔  <EOS> میں بھول گیا تھا۔  <EOS> اگر کل میں ٹھیلے والے انکل کے گھر نہ جاتا تو مجھے کبھی یہ معلوم نہ ہوتا کہ میں بہت سارے لوگوں سے اچھے اور بہتر حال میں رہتا ہوں۔  <EOS> اب میں کبھی ان نعمتوں کی ناشکری نہیں کروں گا، جو مجھے میسر ہیں۔  <EOS> “  <EOP>  یہ سن کر اس کے پپا بہت خوش ہوئے اور مزمل کو گلے لگا لیا۔  <EOS>   <EOP>  <EOT>
ثانی زہرا ”خالہ جان!“ کسی کی میٹھی سی آواز سنائی دی، لیکن میں کچھ نہ بولی اور بدستور صحن کے گملوں میں لگے پودوں کو پانی دینے میں مصروف رہی۔  <EOS> اتنے میں دوبارہ وہی آواز سنائی دی:”خالہ جان! السلام علیکم ورحمتہ اللہ وبرکاتہُ۔  <EOS> “ میں نے فوراً مڑ کر دیکھا۔  <EOS> ایک سات آٹھ سالہ پیارا سا بچہ سفید کپڑے پہنے دروازے پر کھڑا تھا۔  <EOS>  ”خالہ جان! سنیے کیا میں اندر آ سکتا ہوں۔  <EOS> جی میں معذرت چاہتا ہوں، بڑے دروازے کا پٹ کھلا ہوا تھا تو میں اندر داخل ہو گیا۔  <EOS> ہم آپ کے پڑوس میں نئے کرائے دار ہیں۔  <EOS> کتھئی رنگ کے دروازے والا گھر ہمارا ہے۔  <EOS> امی جان نے کہا ہے کہ آپ کسی وقت ہمارے گھر تشریف لے آئیے۔  <EOS> “ چھوٹے سے بچے کی سلیقہ مند گفتگو سن کر میں حیران ہو رہی تھی اور خیالوں میں کھو گئی کہ جسے ہم براؤن گیٹ والا گھر کہتے ہیں اردو میں کتھئی رنگ کہنا کتنا اچھا لگا۔  <EOS>  (جاری ہے)  <EOP>  مجھے کالج کے زمانے میں کہیں پڑھا ہوا شعر یاد آ گیا۔  <EOS>   <EOP>  میرے کانوں میں مصری گھولتا ہے کوئی بچہ جب اردو بولتا ہے ایسے رسیلے الفاظ، جیسے سنیے، تشریف لائیے، زحمت نہ ہو تو، خالہ جان! وغیرہ، کانوں میں کیسی مٹھاس گھولتے ہیں۔  <EOS> مثلاً لفظ خالہ جان۔  <EOS> آج کوئی کسی کو خالہ جان نہیں کہتا، سب آنٹی ہی کہتے ہیں۔  <EOS>   <EOP>  میں خیالوں میں گم تھی کہ اس بچے نے مجھے پھر مخاطب کیا:”خالہ جان! امی جان سے کیا کہوں؟“  <EOP>  میں نے جواب دیا:”جی جی بیٹا! اُن سے کہنا میں شام کو ضرور آؤں گی۔  <EOS>   <EOP>  “  <EOP>  ”جی بہتر، اب میں چلتا ہوں خالہ جان!“  <EOP>  وہ سر جھکا کر سلام کرتا ہوا چلا گیا۔  <EOS> میں شام کو ان کے گھر گئی۔  <EOS> ایک تمیزدار بچی نے دروازہ کھولا اور مسکرا کر کہا:”اندر تشریف لائیے۔  <EOS> “  <EOP>  میں آگے بڑھ گئی۔  <EOS> بچے کی والدہ اور دادی جان نے پُرتپاک خیر مقدم کیا:”ارے آئیے نا آپ کا اپنا ہی گھر ہے، تشریف رکھیے۔  <EOS> دراصل ہمیں یہاں آئے ہوئے دو ہفتے ہی ہوئے ہیں، سوچا شام کی چائے پڑوسیوں کے ساتھ مل کر پئیں۔  <EOS>   <EOP>  کہیں آپ کو کوئی مصروفیت تو نہیں ہے؟“  <EOP>  میں نے جواب دیا:”نہیں نہیں بالکل نہیں۔  <EOS> آپ نے اتنی اپنائیت سے بلایا، بہت بہت شکریہ۔  <EOS> “  <EOP>  چھوٹے بچے بھی اسی انداز سے گفتگو کر رہے تھے:”آپ ہماری پنسل واپس کر دیجیے ورنہ ہم بابا جان سے آپ کی شکایت کر دیں گے۔  <EOS> “  <EOP>  سلیقے سے ہواؤں میں جو خوشبو گھول سکتے ہیں ابھی کچھ لوگ باقی ہیں جو اردو بول سکتے ہیں میں واپس آنے لگی تو میں نے بڑی محبت و اپنائیت سے انھیں گھر آنے کی دعوت دی، جسے انھوں نے بڑی خوشی سے قبول کیا۔  <EOS>   <EOP>  کہنے لگیں:”چشم ما روشن دل ماشاد“ ضرور آئیں گے بیٹا! آپ کہیں ہم نہ آئیں ایسے تو بد لحاظ نہیں اور پھر مجھے دعائیہ کلمات سے رخصت کیا:”فی امان اللہ۔  <EOS> “  <EOP>  میں گھر آئی تو اُداس ہو گئی جیسے ہماری تہذیب کا بہت نقصان ہو گیا ہے۔  <EOS> میں سوچ رہی تھی کہ ان کے گھر کوئی آتا نہیں، بیٹھتا نہیں، بلکہ سب تشریف لاتے اور رکھتے ہیں۔  <EOS> وہاں کوئی ڈرائنگ روم، باتھ روم، بیڈ روم نہیں، بلکہ مہمان خانہ یا بیٹھک ہے، باورچی خانہ، غسل خانہ ہے۔  <EOS>   <EOP>  بیڈ شیٹ نہیں، بلکہ پلنگ پوش ہے۔  <EOS> وہ اپنے بچوں کو کھانا کھلاتے ہوئے کہتے ہیں، یہ سارا ختم کیجیے یا بیٹا! آپ ٹھیک سے کھائیے، جب کہ ہمارے ہاں مائیں بچوں کو کھانا کھلاتے ہوئے کہتی ہیں:”جلدی جلدی فنش (Finish) کرو شاباش گڈ بوائے۔  <EOS> “  <EOP>  مجھے ان کے گھر کی باتیں یاد آ رہی تھیں۔  <EOS> ان کی والدہ نے اپنی بیٹی سے کہا تھا:”علینہ بیٹی! یہ رکابیاں یہاں تپائی پر رکھ دیجیے اور چائے کی پیالی بہن کو پکڑائیے۔  <EOS>   <EOP>  “  <EOP>  وہ کرے بات تو ہر لفظ سے خوشبو آئے اس زباں کو وہی بولے، جسے اردو آئے ایک اس دور کے لوگ پورے کے پورے انگریزوں کے غلام بن کر رہ گئے ہیں۔  <EOS> مجھے ان انگریزی لفظوں سے وحشت ہونے لگی ہے، جو ہم نے فیشن کے نام پر اپنی روزمرہ کی زندگی میں زبردستی شامل کر لئے ہیں۔  <EOS> اردو کتنی خوبصورت، کتنی مہذب زبان ہے۔  <EOS> ہم نے اسے کیوں چھوڑ دیا۔  <EOS> اردو تو ہماری عالی شان تہذیب کی پہچان ہے۔  <EOS>   <EOP>  ہمارے عہد کے بچوں کو انگلش سے محبت ہے ہمیں یہ ڈر ہے، مستقبل میں اردو کون بولے گا؟ <EOT>
منیبہ نذیر کسی جنگل میں دو بلیاں رہتی تھیں۔  <EOS> ایک بلی کالی اور دوسری اورنج تھی۔  <EOS> دونوں آپس میں اتفاق سے رہتی تھیں اور مل جل کر شکار کھیلتیں۔  <EOS> کھانے کو جو کچھ مل جاتا مل بانٹ کر کھا لیتیں۔  <EOS> کالی بلی کوئی شکار کرتی تو وہ اورنج بلی کو بلا لیتی اور اورنج بلی کو کوئی شکار ملتا تو وہ بھی اکیلے نہ کھاتی۔  <EOS> دونوں ہنسی خوشی رہتی تھیں۔  <EOS>  ایک دن کالی بلی گاؤں میں چلی گئی۔  <EOS> وہ ایک گھر میں داخل ہوئی اور وہاں سے اسے گھی کی روٹی مل گئی۔  <EOS> اس نے پہلے کبھی گھی والی روٹی نہیں کھائی تھی، اس لئے گھی کی خوشبو اسے بے حد پسند آئی۔  <EOS> گاؤں میں کتے بھی تھے اور وہ کتوں سے بہت ڈرتی تھی، اس لئے وہیں بیٹھ کر کھانے کی بجائے روٹی اٹھا کر جنگل کی طرف بھاگی۔  <EOS> اس نے سوچا کہ یہ گھی کی روٹی تو بڑی مزیدار ہے، اس لئے یہ میں اکیلے ہی کھاؤں گی۔  <EOS>  (جاری ہے)  <EOP>  کالی بلی جونہی جنگل میں داخل ہوئی اورنج بلی دوڑی دوڑی اس کے پاس آئی۔  <EOS> اسے بھی گھی کی خوشبو پسند آئی تھی۔  <EOS>   <EOP>  اورنج بلی نے پوچھا:”کالی بہن یہ روٹی کہاں سے لائی ہو“؟  <EOP>  کالی بلی بولی:”میں آج گاؤں گئی تھی، وہاں مجھے یہ روٹی ملی ہے۔  <EOS> گاؤں میں کتے بھی تھے میں ان سے بچتی ہوئی مشکل سے یہاں آئی ہوں۔  <EOS> “  <EOP>  اورنج بلی نے کہا:”آؤ مل کر روٹی کھائیں“۔  <EOS>   <EOP>  جس پر کالی بلی بولی:”نہ نہ یہ روٹی میں بڑی مشکل سے اٹھا کر لائی ہوں، اس لئے میں اکیلی ہی کھاؤں گی“۔  <EOS>   <EOP>  اورنج بلی بولی:”کالی بہن کیسی باتیں کر رہی ہو، ہم تو ہمیشہ ہر شے مل بانٹ کر کھاتے ہیں“، لیکن کالی بلی نہ مانی اور دونوں جھگڑنے لگیں۔  <EOS> ان میں اچھی خاصی لڑائی ہونے لگی۔  <EOS>   <EOP>  جنگل میں ایک بندر بھی رہتا تھا، وہ درخت پر بیٹھا بلیوں کی لڑائی دیکھ رہا تھا۔  <EOS>   <EOP>  اس نے سوچا کہ یہ بلیاں پہلے آپس میں اتفاق سے رہتی تھیں مگر آج لالچ کی وجہ سے لڑ رہی ہیں، انہیں سبق سکھانا چاہیے۔  <EOS> وہ اچھل کر درخت سے نیچے اترا اور بولا:”پیاری بہنوں آپس میں لڑتی کیوں ہو، مل جل کر اتفاق سے رہنا اچھا ہوتا ہے۔  <EOS> لاؤ میں تم دونوں میں روٹی بانٹ دوں“۔  <EOS>   <EOP>  بلیاں خاموش ہو کر اسے دیکھنے لگیں۔  <EOS> بندر نے روٹی لیتے ہوئے کہا:”ٹھہرو میں ترازو لے کر آتا ہوں، اس طرح صحیح انصاف ہو جائے گا، تم میرا انتظار کرنا“۔  <EOS>   <EOP>  بندر نے اتنا کہا اور روٹی لے کر بھاگ گیا۔  <EOS>   <EOP>  بلیاں دیر تک اس کا انتظار کرتی رہیں۔  <EOS> انہیں خبر تک نہ ہوئی کہ بندر درخت پر بیٹھا روٹی چٹ کر گیا ہے۔  <EOS> جب کافی دیر گزر گئی اور بندر واپس نہ آیا تو بلیاں سمجھ گئیں کہ انہیں اپنے لالچ کی سزا مل چکی ہے۔  <EOS> جس پر اورنج بلی بولی:”کالی بہن، دیکھا تم نے لڑائی کا انجام“۔  <EOS>   <EOP>  ”ہاں بہن غلطی میری ہی تھی“ کالی بلی نے اعتراف کرتے ہوئے اپنا سر جھکا لیا۔  <EOS>   <EOP>  <EOT>
محمد سعود مصطفی، کراچی ظفر بہت ہی اچھا اور فرمانبردار بچہ تھا، مگر جب سے اس کو سالگرہ پر موبائل کا تحفہ ملا تھا، وہ بہت لاپرواہ ہوتا جا رہا تھا، جیسے تیسے کر کے اسکول چلا جاتا اور آ کر ہوم ورک نمٹا کر موبائل اُٹھا لیتا اور رات تک گیم کھیلتا رہتا۔  <EOS> ظفر کے والدین اس کو سمجھانے کی کوشش کرتے، مگر وہ ایک کان سے سنتا اور دوسرے کان سے نکال دیتا پھر دوبارہ گیم کی دنیا میں کھو جاتا۔  <EOS>  ایک روز جب ظفر گھر آیا تو اس کی امی کی طبیعت کچھ خراب تھی، مگر وہ نظر انداز کر کے گیم کھیلنے بیٹھ گیا اور وقت گزرنے کا احساس ہی نہ ہوا۔  <EOS> شام کو جب ابو گھر آئے تو اس نے دیکھا کہ امی بیماری کے باعث بے ہوش ہو چکی ہیں یہ دیکھ کر ابو فوراً ہسپتال گئے اور جلدی میں ظفر کو گھر چھوڑ گئے۔  <EOS>  (جاری ہے)  <EOP>  ظفر کے دل میں طرح طرح کے وسوسے آ رہے تھے۔  <EOS> ظفر رو رو کر دعائیں مانگ رہا تھا اس کو اپنا گیم اور دلچسپی سب بے معنی لگ رہے تھے تب اس کو احساس ہوا کہ اصل قیمتی سرمایہ تو وہ وقت تھا جو اس نے اپنے والدین کے ساتھ گزارا، بے فکر اور خوشیوں سے بھرا ہوا۔  <EOS>   <EOP>  جب وہ ہر ویک اینڈ اپنے والدین کے ساتھ پکنک پر جاتا تھا، یہ سوچتے ہوئے اس کی نظر دیوار پر لگی اس تصویر پر پڑی، جہاں وہ اپنے ابو کے کندھوں پر بیٹھا بے فکری سے پتنگ اُڑا رہا تھا اور یادگار لمحہ اس کی امی نے محفوظ کیا تھا۔  <EOS>   <EOP>  ظفر ان سوچوں میں گم ہی تھا کہ اچانک اس کا موبائل بج اُٹھا۔  <EOS> دوسری جانب ظفر کے والد تھے جو کہہ رہے تھے کہ بیٹا! پریشانی کی کوئی بات نہیں، بس تمہاری امی کمزوری کی وجہ سے بے ہوش ہو گئیں تھیں، ہم بس گھر ہی آ رہے ہیں، یہ سن کر ظفر نے اپنے آنسو پونچھے اور اللہ کا شکر ادا کیا کہ اس کو ایک اور موقع دیا اس کی غلطی سدھارنے کا اور پچھتاوے سے بچا لیا۔  <EOS>   <EOP>  <EOT>
مریم شہزاد احمد اور یوسف کے میٹرک کے امتحانات ہونے والے تھے۔  <EOS> دونوں مل کر پڑھتے تھے۔  <EOS> کبھی احمد، یوسف کے گھر آ جاتا تو کبھی یوسف، احمد کے گھر چلا جاتا۔  <EOS> دونوں کا گھر ایک ہی گلی میں تھا۔  <EOS> آج احمد، یوسف کے گھر آیا ہوا تھا۔  <EOS> اچانک بلب خراب ہو گیا تو احمد نے یوسف سے کہا کہ تم خود بدل لو وہ پریشان ہو گیا۔  <EOS> احمد نے اس سے بلب منگوا کر خود تبدیل کر دیا۔  <EOS>  ”ارے واہ تم نے تو جھٹ پٹ کمرہ روشن کر دیا۔  <EOS> “ یوسف نے کہا:”تم کو یہ تبدیل کرنا کیسے آیا۔  <EOS> “ ”ہم بہن بھائیوں کو امی ابو نے بہت سارے چھوٹے چھوٹے کام سکھائے ہوئے ہیں۔  <EOS> “ احمد نے بتایا۔  <EOS>  ”تو تم کو ڈر نہیں لگتا کہ کرنٹ وغیرہ لگ جائے تو؟“ یوسف نے پوچھا۔  <EOS>  ”ہم کو امی ابو نے احتیاطی تدابیر بتا دی ہیں، ہم ان کا خیال رکھ کر کام کرتے ہیں۔  <EOS>  (جاری ہے)  <EOP>  “ احمد نے جواب دیا۔  <EOS> ”اچھا وہ کیا؟“  <EOP>  ”بھئی بجلی کا کام کرتے وقت ربر کی چپل یا جوتے لازمی پہننے چاہیے۔  <EOS> ویسے تو ہم چھوٹے موٹے کام ہی کرتے ہیں جیسے بلب بدلنا یا پلگ بدلنا، مگر اس میں بھی احتیاط لازم ہے اور اگر خدا نخواستہ کرنٹ لگنے کا اندیشہ ہو تو پہلے مین سوئچ بند کر دیتے ہیں۔  <EOS> ابو نے یہ بھی بتایا ہے کہ اگر کرنٹ لگ جائے تو فوراً کسی لکڑی سے اس شخص کو ہٹانا چاہیے، ہاتھ نہیں لگاتا ہے ورنہ دوسرے کو بھی کرنٹ لگ جاتا ہے۔  <EOS>   <EOP>  چلو اب پڑھو وقت ضائع نہ کرو۔  <EOS> “ احمد نے کہا۔  <EOS>   <EOP>  یوسف اس سے پوچھنا چاہتا تھا کہ اور کیا کام کرنے آتے ہیں، مگر پھر دونوں پڑھنے بیٹھ گئے۔  <EOS> دوسرے دن یوسف، احمد کے گھر گیا تو وہ سیڑھی پر چڑھ کر دیوار میں کیل ٹھونک رہا تھا۔  <EOS> اس کا چھوٹا بھائی سیڑھی پکڑے کھڑا تھا۔  <EOS> احمد کے ایک ہاتھ میں کیل اور دوسرے ہاتھ میں ہتھوڑی تھی۔  <EOS>   <EOP>  ”تم بیٹھو، کتابیں نکالو بس میں ایک منٹ میں آیا۔  <EOS>   <EOP>  “احمد نے کہا تو یوسف نے سر ہلایا، مگر وہیں کھڑا دیکھتا رہا۔  <EOS> ایک دو مرتبہ احمد کے منہ سے ہلکی سی آہ بھی نکلی، مگر اس نے کیل ٹھونک ہی دی اور نیچے اُتر آیا۔  <EOS> ”ارے تم بیٹھے نہیں؟“ احمد نے کہا۔  <EOS>   <EOP>  ”نہیں! تم کو دیکھ رہا تھا۔  <EOS> تم نے سلیقے سے کیل لگا دی۔  <EOS> تمہارے ہاتھ پر تو دو دفعہ ہتھوڑی بھی لگی تھی۔  <EOS> “  <EOP>  ”ہاں ایسی چھوٹی موٹی چوٹیں تو لگ ہی جاتی ہیں، ابو کہتے ہیں کہ لڑکوں کو مضبوط ہونا چاہیے، کیونکہ ان کے اوپر بہت ذمے داریاں ہوتی ہیں۔  <EOS>   <EOP>  “احمد نے چیزوں کو اپنی جگہ پر رکھتے ہوئے کہا:”کام کے بعد چیزوں کو ان کی جگہ پر رکھنا بھی ضروری ہوتا ہے، ورنہ چھوٹے بہن بھائیوں کے ہاتھ لگ جائے تو نقصان کا خطرہ ہے۔  <EOS> جگہ پر چیز رکھنے کا فائدہ یہ ہے کہ کام کے وقت آسانی سے مل جاتی ہیں۔  <EOS> “ احمد یوسف کو لے کر کمرے میں آ گیا اور دونوں پڑھنے لگے۔  <EOS>   <EOP>  ”اچھا پڑھائی شروع کرنے سے پہلے ایک بات اور بتا دو کہ تم کو اور کیا کیا آتا ہے؟“ یوسف نے پوچھا۔  <EOS>   <EOP>  ”مجھے!․․․․․میں گاڑی کا ٹائر بدل لیتا ہوں، سائیکل کی چین اُتر جائے تو وہ ٹھیک کر لیتا ہوں ،کتابوں، کاپیوں پر گرد پوش چڑھا لیتا ہوں۔  <EOS> ڈرل مشین بھی چلا لیتا ہوں، ایک مرتبہ پانی کا نلکا بھی تبدیل کر لیا تھا اور بھی بہت کچھ کر لیتا ہوں۔  <EOS> “ احمد نے کہا۔  <EOS>   <EOP>  ”تم کو تو بہت سارے کام آتے ہیں۔  <EOS> کیا تم مجھ کو سکھا دو گے؟“ یوسف نے کہا۔  <EOS>   <EOP>  ”کیوں نہیں، مگر الیکٹریشن کا چھوٹا سا کورس ہم کسی انسٹیٹیوٹ سے کریں گے امتحانات کے بعد۔  <EOS> “ احمد نے کہا۔  <EOS> اتنے میں احمد کی امی نے آواز دی کہ آ کر ابو کے ساتھ نیچے سے سامان لے آؤ۔  <EOS> احمد جلدی سے باہر گیا اور ابو کے ہاتھ سے آموں کی پیٹی لے کر اوپر آ گیا۔  <EOS> یوسف غور سے دیکھ رہا تھا۔  <EOS> اس نے دل میں سوچا کہ کیا میں اتنا وزن بھی نہیں اٹھا سکتا۔  <EOS>   <EOP>  میرے ابو بھی تو اُٹھاتے ہیں، مگر آج تک انھوں نے مجھ سے نہیں کہا۔  <EOS> “اس نے دل میں عہد کیا کہ اب وہ بھی سب کاموں میں ابو کا ہاتھ بٹائے گا۔  <EOS>   <EOP>  آپ سب کو بھی چھوٹے چھوٹے کام ضرور آنے چاہیے، مگر کوئی کام بھی بغیر سیکھے کرنے کی کوشش نہ کریں اور احتیاطی تدابیر کا بھی خیال رکھیں۔  <EOS> آرام طلب ہونا اور یہ سوچنا کہ یہ کام ہمارے کرنے کا نہیں ہے، بہت بڑی بے وقوفی ہے۔  <EOS> ہم سب کو کوئی نہ کوئی ہنر بھی ضرور سیکھنا چاہیے۔  <EOS>   <EOP>  <EOT>
نازیہ آصف اسماء بہت پیاری بچی تھی۔  <EOS> اسے پڑھائی کے ساتھ ساتھ پودے لگانے کا بھی بہت شوق تھا اور پرندوں سے پیار اس نے اپنی امی سے سیکھا تھا۔  <EOS> اسماء نے اپنے شوق کو پورا کرنے کے لئے چھت پہ گملوں میں بہت سارے پودے لگائے ہوئے تھے جن پہ بہت پیارے پیارے پھول بھی کھلتے تھے۔  <EOS> بہار گزر جانے کے بعد اب پھول تو تقریباً ختم ہی ہو چکے تھے۔  <EOS>  کیونکہ گرمی بہت زیادہ بڑھ چکی تھی۔  <EOS> تیز لو سے پودے بحال ہو رہے تھے۔  <EOS> وہ صبح شام پودوں کو پانی دینے چھت پہ جاتی تو ساتھ ہی ایک بڑے پیالے میں پرندوں کے لئے پانی رکھنا بھی نہ بھولتی تھی۔  <EOS> مگر آج صبح بہت بڑی خطا ہو گئی تھی۔  <EOS>  ہوا یوں کہ وہ رات دیر تک پڑھتی رہی جس سے اس کی صبح سویرے آنکھ ہی نہ کھل پائی۔  <EOS> جب وہ جاگی، تو سکول سے تاخیر ہو جانے کے خوف سے وہ بہت جلدی جلدی تیار ہو کر سکول چلی گئی اور یوں وہ پرندوں اور پودوں کو پانی دینا بھول گئی۔  <EOS>  (جاری ہے)  <EOP>  سکول میں جب اسماء کو اپنی غلطی کا احساس ہوا تو وہ بہت پریشان ہوئی مگر اب کیا ہو سکتا تھا۔  <EOS> اسے رہ رہ کر یہ احساس ہو رہا تھا کہ سارے پودے جاں بہ لب ہو رہے ہوں گے۔  <EOS> سکول میں جب چھٹی کی گھنٹی بجی، تو اسماء کی جان میں جان آئی۔  <EOS> آج اس نے اپنی سہیلیوں کا انتظار بھی نہ کیا بلکہ اکیلے ہی سکول سے نکل کھڑی ہوئی۔  <EOS> گھر پہنچتے ہی سکول بیگ رکھا اور بھاگتے ہوئے چھت پہ پہنچی تو دیکھ کر حیران ہو گئی کہ وہاں صرف پودے ہی نہیں بلکہ چند پرندے بھی پودوں کے قریب پڑے خالی برتن کے پاس ہانپ رہے تھے۔  <EOS>   <EOP>  اسماء نے جلدی سے پائپ اٹھا کر پہلے پرندوں کے برتن کو بھرا پھر سارے پودوں کو پانی ڈالا۔  <EOS> اور خود تھوڑی دور برآمدے میں کھڑی ہو کر پسینہ پونچھنے لگی۔  <EOS> یہ دیکھ کر اس کی خوشی کی انتہا نہ رہی کہ کتنے ہی اور پرندے بھی پانی پینے آ گئے۔  <EOS> تھوڑی دیر میں دو گلہریاں بھی آ گئیں۔  <EOS> اس نے اِدھر اُدھر نگاہ دوڑائی مگر کسی بھی چھت پہ پانی نہیں تھا۔  <EOS> سب لوگ کمروں میں اے سی کی ٹھنڈک میں آرام کر رہے تھے۔  <EOS>   <EOP>  کسی کو چھت پہ پرندوں، پودوں کا خیال نہ تھا جو اتنی دھوپ میں جاں بہ لب ہو رہے تھے۔  <EOS> اسماء کی آنکھوں میں آنسو آ گئے۔  <EOS> وہ سوچنے لگی کہ اگر وہ ابھی بھی ان معصوموں کو پانی نہیں دیتی تو کیا ہوتا۔  <EOS> رات جب وہ سونے کے لئے بستر پر لیٹی تو یہ سوچ کر اسماء کی جان میں جان آئی (اطمینان ہوا) کہ کوئی پرندہ بھی پیاس سے مرا نہیں۔  <EOS> ورنہ آج اگر ایک پرندہ بھی پیاس سے مر جاتا تو وہ کبھی خود کو معاف نہ کر پاتی۔  <EOS> پیارے بچو!  <EOP>  جاں بہ لب ہونا۔  <EOS> ۔  <EOS> ۔  <EOS> مرنے کے قریب ہونا  <EOP>  جان میں جان آنا۔  <EOS> ۔  <EOS> ۔  <EOS> اطمینان ہونا، تسلی ہونا  <EOP>  <EOT>
محمد عمر امتیاز رضا صاحب کے گھر کی چھت پر ایک آسٹریلین طوطوں کا جوڑا تھا۔  <EOS> رضا صاحب ہر اتوار کو ان کے پنجرے اور آس پاس کی صفائی کرنے چھت پر جاتے تھے۔  <EOS> ایک بار وہ اوپر آئے تو انھوں نے اپنی بیگم سے کہا:”بیگم! یہ طوطے روزانہ اتنا زیادہ دانہ نہیں کھاتے آپ تو ان کا بہت خیال رکھتی ہیں۔  <EOS> دیکھیے کٹوری تقریباً خالی ہے۔  <EOS>  “ وہ بھی حیران تھیں کہ ابھی کل ہی تو انھوں نے کٹوری میں دانہ بھرا ہے اور پانی تو وہ روز بدلتی ہیں۔  <EOS> ابھی وہ دونوں یہ باتیں کر ہی رہے تھے کہ انھوں نے ایک حیران کن منظر دیکھا۔  <EOS> وہ دونوں طوطے دانے کی کٹوری کے پاس آئے اور چونچ میں دانہ بھر بھر کر پنجرے سے باہر پھینکنے لگے اور ان کی چھت کی دیوار پر چڑیاں آ کر بیٹھنے لگیں۔  <EOS>  (جاری ہے)  <EOP>  رضا صاحب اور ان کی اہلیہ ایک طرف ہو گئے۔  <EOS>   <EOP>  چڑیاں اُڑ کر آئیں اور پنجرے کے آس پاس پڑا دانہ کھانے لگیں اور طوطے اچھا خاصا دانہ پنجرے سے باہر پھینک کر اپنے جھولے پر جا کر بیٹھ گئے۔  <EOS>   <EOP>  دونوں میاں بیوی یہ منظر دیکھ کر سوچ میں پڑ گئے۔  <EOS> رضا صاحب نے کہا:”دونوں طوطے پنجرے میں قید ہو کر بھی ان آزاد چڑیوں کو کس طرح دانہ فراہم کر رہے ہیں اور میں نے مزید یہ ظلم کیا کہ ان کا پنجرہ چھت پر رکھ دیا۔  <EOS>   <EOP>  کس طرح یہ بے زبان مخلوق ان آزاد پرندوں کو دیکھ کر دکھی ہوتے ہوں گے۔  <EOS> “ یہ کہہ کر وہ آگے بڑھے اور پنجرے کا دروازہ کھول دیا اور ایک طرف ہو گئے۔  <EOS> دونوں طوطے ایک لمحے بعد پنجرے سے نکل کر چڑیوں کے ساتھ بیٹھ گئے اور رضا صاحب کی طرف دیکھنے لگے۔  <EOS> رضا صاحب نے محسوس کیا کہ طوطے ان کا شکریہ ادا کر رہے ہیں۔  <EOS> وہ مسکرا دیے۔  <EOS> سب پرندے اُڑ گئے۔  <EOS> آج ان کے قریبی درخت پر ان طوطوں کا بسیرا ہے، مگر وہ دانہ چگنے رضا صاحب کے گھر ہی آتے ہیں۔  <EOS>   <EOP>  <EOT>
عالم زیب شناس سدیس گاؤں کا بہت شریر لڑکا تھا۔  <EOS> ایک دن سدیس نے گاؤں کے باہر ایک بہت ہرا بھرا درخت دیکھا جس پر بہت سارے پرندے آ کر بیٹھتے تھے۔  <EOS> اسے شرارت سوجھی۔  <EOS> وہ اس درخت کے پتے نوچ نوچ کر پھینکنے لگا۔  <EOS>  ایک بوڑھے آدمی نے اسے دیکھ لیا اور کہا:”بیٹا! یہ درخت نہ صرف ہمیں سایہ دیتا ہے، بلکہ پرندوں کو بھی گھونسلے کی جگہ فراہم کرتا ہے۔  <EOS>  اسے نقصان پہنچا کر تم نہ صرف درخت، بلکہ بہت سارے معصوم پرندوں کو بھی دکھ پہنچا رہے ہو۔  <EOS>  بوڑھے آدمی نے سدیس کو اتنے پیار سے سمجھایا کہ وہ شرمندہ ہو گیا۔  <EOS> اسے احساس ہوا کہ اس کی شرارت سے کتنا بُرا اثر پڑے گا۔  <EOS> سدیس نے کبھی کسی درخت یا جانور کو نقصان نہیں پہنچایا۔  <EOS> وقت گزرنے کے ساتھ سدیس بڑا ہوا اور اس نے اپنے گاؤں میں ایک خوبصورت باغ لگانے کا فیصلہ کیا، جہاں تمام پرندے اور جانور آزادی سے رہ سکتے تھے۔  <EOS>  (جاری ہے)  <EOP>  اس باغ کی وجہ سے گاؤں کے لوگوں کی زندگیوں میں بھی خوشیاں آئیں۔  <EOS>   <EOP>  سدیس نے اپنے گاؤں میں نہ صرف ایک خوبصورت باغ بنایا، بلکہ اس نے اپنے گاؤں کے بچوں کو بھی فطرت کی حفاظت کے طریقے سکھائے۔  <EOS> ان طریقوں پر عمل کرنے سے گاؤں کا ماحول بہتر ہو گیا تھا۔  <EOS>   <EOP>  کچھ سال بعد سدیس کے گاؤں کو خوبصورتی اور ماحول دوستی پر قومی سطح پر تعریف ملی۔  <EOS> دوسرے گاؤں والے بھی سدیس کے گاؤں کی مثال دیتے اور اپنے گاؤں میں ایسی ہی تبدیلیاں لانے کی کوشش کرتے۔  <EOS>   <EOP>  سدیس کا باغ اب گاؤں کی سب سے خوبصورت جگہ بن چکا تھا، جہاں بچے اس باغ میں کھیلتے، بزرگ دھوپ میں بیٹھ کر چائے پیتے اور پرندے آزادی سے چہچہاتے تھے۔  <EOS>   <EOP>  <EOT>
عبید خان عزیز دوستو! بہت پہلے کی بات ہے ایک لومڑی ایک چیل کی سہیلی بن گئی۔  <EOS> دونوں میں دوستی ہو گئی اور وہ روزانہ ملنے لگے۔  <EOS> ایک دن لومڑی نے چیل سے کہا:”کیوں نہ ہم پاس رہیں، پیٹ کی فکر میں اکثر مجھے گھر سے دُور رہنا پڑتا ہے جس کی وجہ سے میرے بچے گھر میں اکیلے رہ جاتے ہیں جبکہ میرا پورا دھیان بچوں میں لگا رہتا ہے کیوں نہ تم یہیں کہیں پاس ہی رہو۔  <EOS>  کم از کم میرے بچوں کا تو خیال رکھو گی۔  <EOS> “ چیل نے لومڑی کی بات مان لی اور آخرکار کوشش کر کے رہنے کیلئے ایک پرانا پیڑ تلاش کر لیا جس کا تنا اندر سے کھوکھلا تھا۔  <EOS> اس میں سوراخ تھا۔  <EOS> دونوں کو یہ جگہ پسند آئی۔  <EOS> لومڑی اپنے بچوں کے ساتھ سوراخ میں رہنے لگی اور چیل نے پیڑ پر اپنا بسیرا کیا۔  <EOS>  (جاری ہے)  <EOP>  کچھ عرصہ بعد لومڑی کی غیر موجودگی میں چیل جب اپنے گھونسلے میں بچوں کے ساتھ بھوکی بیٹھی تھی، اس نے اپنا اور اپنے بچوں کا پیٹ بھرنے کیلئے لومڑی کا ایک بچہ اُٹھایا اور گھونسلے میں جا کر خود بھی کھانے لگی اور بچوں کو بھی کھلایا۔  <EOS>   <EOP>  جب لومڑی واپس آئی تو ایک بچہ غائب پایا۔  <EOS> اس نے بچے کو اِدھر اُدھر بہت تلاش کیا مگر وہ نہ ملا۔  <EOS> آنکھوں سے آنسو بہانے لگی۔  <EOS> چیل بھی دکھاوے کا افسوس کرتی رہی۔  <EOS> دوسرے دن لومڑی جب جنگل میں پھر شکار کرنے گئی اور واپس آئی تو ایک اور بچہ غائب ہو گیا۔  <EOS> تیسرے دن بھی ایسا ہی ہوا۔  <EOS> اس کا ایک اور بچہ غائب ہو گیا۔  <EOS> چیل، لومڑی کے سارے بچے کھا گئی۔  <EOS> لومڑی کا چیل پر شک یقین میں بدل گیا کہ اس کے تمام بچے چیل ہی نے کھائے ہیں مگر وہ چپ رہی۔  <EOS>   <EOP>  کوئی گلہ شکوہ نہیں کیا۔  <EOS> ہر وقت روتی رہتی اور اللہ سے فریاد کرتی رہتی:”اے اللہ! مجھے اُڑنے کی طاقت عطا فرما تاکہ میں اپنی دوست نما دشمن (چیل) سے اپنا بدلہ لے سکوں!“  <EOP>  اللہ نے لومڑی کی التجا سن لی اور چیل پر اپنا قہر نازل کیا۔  <EOS> ایک روز بھوک کے ہاتھوں تنگ آ کر چیل غذا کی تلاش میں جنگل میں اُڑ رہی تھی کہ ایک جگہ دھواں اُٹھتا دیکھ کر جلدی سے اس کی طرف لپکی۔  <EOS>   <EOP>  دیکھا کچھ شکاری آگ جلا کر اپنا شکار بھوننے میں مصروف ہیں۔  <EOS>   <EOP>  چیل کا بھوک سے برا حال ہو رہا تھا۔  <EOS> بچے بھی بہت بھوکے تھے، وہ صبر نہ کر سکی، ایک جھپٹا مارا اور کچھ گوشت اپنے پنجوں میں اُچک کر گھونسلے میں لے گئی۔  <EOS> اُدھر بھنے ہوئے گوشت کے ساتھ کچھ چنگاریاں بھی چپکی ہوئی تھیں۔  <EOS> گھونسلے میں بچے ہوئے گھاس پھوس کے تنکوں کو آگ لگ گئی۔  <EOS> گھونسلہ بھی جلنے لگا۔  <EOS>   <EOP>  اُدھر تیز تیز ہوا چلنے لگی۔  <EOS> گھونسلے کی آگ نے اتنا موقع ہی نہ دیا کہ چیل خود کو اور اپنے بچوں کو بچا سکے۔  <EOS> وہ تڑپ تڑپ کر وہاں سے نیچے گرنے لگے۔  <EOS> لومڑی نے چیل کے نیچے گرتے ہی جھٹ سے اُسے اپنے منہ میں جکڑ لیا اور خوب چبا چبا کر اُسے کھا لیا۔  <EOS> اس طرح لومڑی نے اپنے بچوں کا بدلہ چیل سے لے لیا۔  <EOS>   <EOP>  حاصل کلام:”جو دوسروں کیلئے گڑھا کھودتا ہے، خود بھی اُسی میں جا گرتا ہے۔  <EOS> مطلب دوسروں کو اگر کوئی نقصان پہنچائے یا مار دے تو ایک دن ایسا ضرور آئے گا کہ اُسے بھی کوئی نقصان پہنچائے گا یا مار دے گا۔  <EOS> اسی لئے عقلمندوں نے کہا ہے کہ کسی کے ساتھ برا کرنے سے پہلے سوچ لیں کہ کہیں بعد میں خود کو پچھتانا نہ پڑے۔  <EOS> “  <EOP>  <EOT>
محمد طاہر رشید ”عتیق بیٹا! ہمارے کالج کا اُصول ہے کہ ہم فرسٹ ایئر کے بورڈ کا داخلہ، ایسے طلبہ کا نہیں بھیجتے جو سہ ماہی اور شش ماہی امتحانات میں مطلوبہ اوسط سے کم نمبر حاصل کرتے ہیں، لہٰذا آپ کا داخلہ اس سال تو نہیں بھیجا جا سکتا۔  <EOS> آپ چاہیں تو آئندہ سال دوبارہ فرسٹ ایئر میں بیٹھیں یا کسی اور کالج میں چلے جائیں۔  <EOS>  “ پرنسپل صاحب نے عتیق کو بہت شفقت آمیز، لیکن دو ٹوک انداز میں وضاحت کی۔  <EOS> عتیق بوجھل انداز میں باہر آیا اور تھکے تھکے قدموں کے ساتھ گھر روانہ ہو گیا۔  <EOS>  میرا شہزادہ! آج کن سوچوں میں گم ہے؟“ امی نے کھانا عتیق کے سامنے رکھا اور اسے سوچوں میں گم پایا تو پیار بھرے انداز میں پوچھا۔  <EOS>  ”کچھ نہیں امی! آپ کے شہزادے کا ایک سال ضائع ہو گیا، کیونکہ وہ ایک نالائق طالب علم ہے، حالانکہ آپ اسے بہت ذہین کہتی ہیں۔  <EOS>  (جاری ہے)  <EOP>  “ عتیق کا لہجہ نہ چاہتے ہوئے بھی تلخ ہو گیا۔  <EOS>   <EOP>  امی نے عتیق کے قریب جا کر پیار سے اس کے سر پر ہاتھ پھیرا:”پیارے بیٹے! اگر تم غور کرو تو غلطی تمہاری اپنی نکلے گی۔  <EOS> اگرچہ سب لوگ تمہیں ذہین کہتے ہیں، لیکن اگر تم پڑھائی میں محنت نہیں کرو گے تو تمہاری ذہانت کس کام کی؟ میٹرک میں تمہارے اچھے نمبر تھے، لیکن ہر کلاس نئے سرے سے محنت کا تقاضا کرتی ہے۔  <EOS>   <EOP>  کیا تم نے مولانا حالی کا شعر نہیں پڑھا․․․․؟  <EOP>  نامی سوائے محنت کے کوئی نہیں ہوا  <EOP>  سو بار جب عقیق کٹا، تب نگیں ہوا  <EOP>  عتیق نے امی کی بات توجہ سے سنی، لیکن وہ ابھی تک صدمے کی کیفیت سے باہر نہیں آیا۔  <EOS>   <EOP>  ”تم نماز پڑھ کر تھوڑی دیر آرام کر لو، اس کے بعد ہم مزید بات کریں گے۔  <EOS> “ امی نے عتیق کا کندھا تھپتھپاتے ہوئے کہا اور برتن سمیٹنے لگیں۔  <EOS>   <EOP>  شام کی چائے کے ساتھ سموسوں کا اہتمام تھا۔  <EOS> چائے کے دوران امی نے اصل موضوع کی طرف آتے ہوئے کہا:”آج میں تمہیں ایک لڑکی کی کہانی سناتی ہوں، جو اپنے خاندان میں ذہین ترین سمجھی جاتی تھی۔  <EOS> میٹرک میں شاندار نمبر حاصل کیے۔  <EOS> میٹرک ہی میں پڑھائی کے دوران اپنی ہم جماعت سہیلیوں کی پڑھائی میں مدد بھی کرتی تھی۔  <EOS> نوٹس دینا، مشکل سوال سمجھا دینا اس کے علاوہ دیگر بچوں کو ٹیوشن پڑھانا۔  <EOS>   <EOP>  یہ سارے کام وہ کر لیتی تھی۔  <EOS> میٹرک کے بعد شہر کے سب سے اچھے کالج میں داخلے کا ٹیسٹ دیا، لیکن اسے داخلہ نہ مل سکا، جبکہ اس کی بعض ایسی ہم جماعت لڑکیاں کامیاب ہوئیں، جنہیں امتحان کے دوران وہ تیاری کراتی رہتی تھی۔  <EOS> مشہور ڈاکٹر ثانیہ کاظمی کا نام سنا ہے؟ یہ اس کی ہم جماعت تھی۔  <EOS> ہائی کورٹ کی جج مسرت فاطمہ بھی پڑھائی کے دوران اس سے نوٹس لیتی رہی تھی۔  <EOS>   <EOP>  بہرحال جب داخلہ نہ ملا تو اس کا دل ٹوٹ گیا اور اس نے آگے مزید پڑھنے سے انکار کر دیا۔  <EOS> سب نے سمجھایا کہ یہ کالج نہ سہی اور بھی اچھے کالج ہیں، لیکن اس نے اپنی ضد پوری کی اور سب سے پیچھے رہ گئی۔  <EOS>   <EOP>  اللہ تعالیٰ ہر انسان کو کئی صلاحیتیں دیتا ہے۔  <EOS> محنت، لگن اور مستقل مزاجی کا مظاہرہ کرتے ہوئے ان سے فائدہ اُٹھانا انسان پر منحصر ہے، ورنہ انسان ساری زندگی حسرت اور پچھتاوے کا شکار رہتا ہے۔  <EOS>   <EOP>  پانی جتنا بھی شفاف ہو، اگر حرکت نہ کرے تو بہت جلد تعفن اور گندگی سے بھر جائے گا۔  <EOS> نفع بخش چیزیں ہی زمانے میں باقی رہتی ہیں۔  <EOS> اپنے آپ کو نفع بخش بنانے کے لئے حصولِ علم بہت ضروری ہے۔  <EOS> ایک سال ضائع ہونا، ناقابلِ تلافی نقصان نہیں۔  <EOS> ابھی کچھ نہیں بگڑا۔  <EOS> اگر تم محنت اور لگن کے ساتھ پڑھو گے تو کوئی وجہ نہیں کہ کامیاب نہ ہو سکو۔  <EOS> “  <EOP>  عتیق اس مثال سے بہت متاثر ہوا اور پوچھا:”اس لڑکی کے بارے میں آپ نے نہیں بتایا کہ اب وہ کہاں ہے؟“  <EOP>  ”وہ لڑکی تمہارے سامنے ہے، تمہاری امی۔  <EOS> “ انھوں نے بیٹے کی جانب دیکھا تو اس کی آنکھوں میں نمی تھی۔  <EOS> اس نے ماں کی گود میں سر رکھ دیا۔  <EOS>   <EOP>  اس کا چہرہ اس بات کی گواہی دے رہا تھا کہ وہ صبح کا بھولا ہے، جو شام ہونے سے پہلے گھر لوٹ آیا ہے۔  <EOS>   <EOP>  <EOT>
سلمان احمد، اسلام آباد کسی گاؤں میں ایک آدمی اپنے بیٹے ٹنکو کے ساتھ رہتا تھا۔  <EOS> ٹنکو ایک بہت ہی پیارا، خوبصورت اور سمجھ دار بچہ تھا، جہاں بھی جاتا، دوست بنا لیتا۔  <EOS>  گاؤں والے ٹنکو کو بہت پسند کرتے تھے۔  <EOS> ٹنکو اپنے ابو کی آنکھ کا تارا تھا۔  <EOS> پڑھتا لکھتا اور ساتھ ہی گاؤں میں دوستوں کے ساتھ کھیلتا رہتا۔  <EOS> ٹنکو کی امی ٹنکو کے بچپن میں ہی فوت ہو گئی تھیں۔  <EOS>  ٹنکو کی تمام ضروریات کا خیال اس کے ابو رکھتے تھے۔  <EOS> اس کے کپڑے دھوتے، کھانا پکاتے، اسکول کا ہوم ورک کرواتے، اس کو اسکول لے جاتے اور باہر تفریح کے لئے بھی لے کر جاتے۔  <EOS>  غرض ٹنکو کے ابو ماں اور باپ دونوں کا پیار ٹنکو کو دیتے۔  <EOS> وہ اس کی بہت اچھی طرح تربیت کر رہے تھے اور اس کا ہر طرح سے خیال کرتے تھے۔  <EOS>  (جاری ہے)  <EOP>  وقت گزرتا رہا۔  <EOS> ٹنکو بڑا ہو گیا اور ابو بوڑھے ہو گئے۔  <EOS>   <EOP>  ٹنکو کے ابو اب پہلے جیسے طاقتور اور جوان نہیں رہے۔  <EOS> اب وہ جلدی تھک جاتے تھے۔  <EOS> ٹنکو یہ سب کچھ دیکھ رہا تھا کہ ابو اب پہلے جیسے خوش مزاج نہیں رہے۔  <EOS> ان کو بات بات پہ غصہ آنے لگا ہے اور وہ بہت جلدی چڑچڑے ہو جاتے ہیں۔  <EOS>   <EOP>  ایک دن ٹنکو کے دل میں یہ خیال آیا کہ وہ اپنے ابو کی ہر طرح سے مدد کرے اور ان کا اسی طرح خیال کرے، جس طرح ابو اس کا خیال رکھتے تھے۔  <EOS>   <EOP>  اسی طرح وہ بھی ان کی خدمت کرے گا۔  <EOS> اب وہ کمزور ہو گئے ہیں اور ان سے کام نہیں ہوتا، اس لئے وہ چاہتا تھا کہ ہر طرح ان کی مدد کرے اور ان کے کام میں ان کا ہاتھ بٹائے۔  <EOS> یہ خیال آتے ہی ٹنکو اپنے ابو کی خدمت پر کمر بستہ ہو گیا اور دن رات ہر کام میں ان کی مدد کرنے لگا۔  <EOS>   <EOP>  ٹنکو کے ابو یہ سب دیکھ کر بہت خوش ہوئے اور اللہ تعالیٰ کا بے حد شکر ادا کرنے لگے کہ جس نے ان کو اتنی لائق، فرماں بردار اور خدمت گزار اولاد دی۔  <EOS> اس خوشی اور مسرت سے ٹنکو کے ابو کا دل باغ باغ ہو گیا۔  <EOS> وہ صحت مند بھی ہو گئے اور پہلے کی طرح دونوں خوش رہنے لگے۔  <EOS>   <EOP>  <EOT>
غلام حسین میمن میرا اکلوتا بیٹا ثاقب سالانہ امتحان میں بہت کم نمبر لے سکا تھا۔  <EOS> مجھے وجہ کا اندازہ ہو گیا تھا۔  <EOS> ہمارے ملک میں ٹچ موبائل فون کی آمد آمد کے دن تھے۔  <EOS> پھر بھی میں نے اسے کافی تاخیر سے خریدا۔  <EOS> دیکھتے ہی دیکھتے یہ ہماری دفتری اور گھریلو زندگی کا لازمی حصہ بن گیا۔  <EOS> مجھ سے غلطی یہ ہوئی کہ میں نے بیٹے کو جدید موبائل دلا دیا۔  <EOS>  انٹرنیٹ کے توسط سے مختلف کھیل، کارٹون، ڈرامے، جانوروں اور جادوئی فلموں کا خزانہ اس میں موجود ہوتا ہے۔  <EOS> بچے ایسی ہی چیزوں کی طرف تیزی سے لپکتے ہیں۔  <EOS> یہی کچھ ثاقب کے ساتھ ہوا۔  <EOS> آہستہ آہستہ ثاقب کی موبائل فون سے قربت گہری ہونے لگی۔  <EOS> وہ اب اس کا استعمال زیادہ کرنے لگا تھا۔  <EOS> میں اسے تنبیہ کر کے موبائل لے لیتا، لیکن وہ میری شفقت کا فائدہ اُٹھا کر کچھ دیر اور استعمال کرتا۔  <EOS>  (جاری ہے)  <EOP>  ”مجھے تم سے اس درجہ کم نمبروں کی اُمید نہ تھی۔  <EOS> “ میں نے رزلٹ کارڈ دیکھ کر ثاقب سے کہا۔  <EOS>   <EOP>  ”پاپا! میں نے محنت تو کی تھی۔  <EOS> “ ثاقب کے الفاظ اُس کی زبان کا ساتھ نہیں دے رہے تھے۔  <EOS>   <EOP>  ”اگر محنت کی تھی تو اتنے کم نمبر کیوں․․․․؟“وہ خاموش کھڑا رہا۔  <EOS>   <EOP>  ”ثاقب میرے ساتھ آؤ۔  <EOS> “ وہ میری جانب دیکھ کر میرے ساتھ چل پڑا۔  <EOS> اپنے کمرے میں پہنچ کر میں نے پیار سے اُسے اپنے سامنے بٹھایا اور کہا:”ثاقب! تم تو ہمیشہ اچھے نمبر حاصل کرتے ہو، مگر اس بار اتنے کم نمبر کی وجہ تمہیں بھی معلوم ہے اور مجھے بھی۔  <EOS>   <EOP>  “وہ خاموشی سے سر جھکا کر بیٹھا رہا۔  <EOS>   <EOP>  ”بیٹے! اگر تم موبائل کا استعمال زیادہ نہ کرتے تو تمہاری توجہ تعلیم کی طرف زیادہ رہتی۔  <EOS> “  <EOP>  میں نے محسوس کیا کہ اُسے اپنی غلطی کا احساس ہو رہا تھا۔  <EOS> شرمندگی کے گہرے آثار اُس کے چہرے پر موجود تھے۔  <EOS>   <EOP>  ”میں یہ نہیں کہتا کہ تم اس جدید سہولت سے فائدہ نہ اُٹھاؤ۔  <EOS> اس سے صرف وہی کام لو جس کے لئے یہ بنایا گیا ہے اور ہم نے اسے خریدا ہے۔  <EOS>   <EOP>  مثلاً فون کرنا، واٹس ایپ اور یوٹیوب سے معلوماتی پروگرام دیکھنا اور وہ بھی دن میں صرف ایک گھنٹہ۔  <EOS> بیٹا! تم نے کتابوں سے دوستی چھوڑ دی۔  <EOS> تم صرف نصابی کتابیں ہی پڑھتے ہو، دیگر علمی، ادبی اور معلوماتی کتابیں پڑھنے پر تم توجہ ہی نہیں دیتے ہو۔  <EOS> اسکرین پر کچھ پڑھنے کے لئے نظریں ایک جگہ جمانی پڑتی ہیں۔  <EOS> اسکرین سے تابکار لہریں نکلتی ہیں، جس سے بینائی رفتہ رفتہ کم ہونے لگتی ہے۔  <EOS>   <EOP>  اس کے علاوہ ذہن پر بھی زور پڑتا ہے، یہاں تک کہ انسانی رویہ تک تبدیل ہو جاتا ہے۔  <EOS> کاغذ پر چھپی کتابوں سے ایسا کوئی خطرہ نہیں ہے۔  <EOS> “  <EOP>  ثاقب نے کہا:”جی پاپا! مجھے اپنی غلطی کا احساس ہو گیا ہے۔  <EOS> یہ ایک چمکیلا خطرہ ہے۔  <EOS> میں اب دن میں صرف ایک گھنٹہ ہی موبائل فون استعمال کروں گا۔  <EOS> “  <EOP>  ”بیٹے! مجھے خوشی ہے کہ تمہیں جلد ہی اپنی غلطی کا احساس ہو گیا۔  <EOS> “  <EOP>  اگلے دن میں دفتر سے گھر آیا تو میرے ہاتھ میں چند کتابیں بھی تھیں۔  <EOS> وہ میں نے ثاقب کو پڑھنے کے لئے دیں۔  <EOS> اُس نے خوشی کا اظہار کیا۔  <EOS> میں نے اُس سے کہا:”جب تم انھیں پڑھ لو گے تو تمہیں دوسری کتابیں لا دوں گا۔  <EOS> “ اس کے چہرے پر خوشی کے آثار دیکھ کر مجھے اطمینان ہو گیا۔  <EOS>   <EOP>  <EOT>
شازیہ کاشف، کراچی عمران اور احمد اپنے امی ابو، دادا دادی کے ساتھ ایک چھوٹے سے قصبے میں رہتے تھے۔  <EOS> عمران کی طبیعت میں جتنی سنجیدگی تھی، اس کا چھوٹا بھائی احمد اتنا ہی نٹ کھٹ اور جلد باز تھا۔  <EOS> آج انھیں گھر والوں نے ندی پر جانے کی اجازت دے دی تھی۔  <EOS> ناشتے کے بعد احمد نے امی سے پوچھا:”امی! آپ نے ہمارا دوپہر کا کھانا پیک کر دیا نا؟“ ”ہاں بیٹا! پیک کر دیا ہے۔  <EOS>  جاتے وقت باورچی خانے سے اُٹھا لینا اور ہاں تم دونوں تیراکی تو کر سکتے ہو، پھر بھی احتیاط کرنا۔  <EOS> “ امی نے جواب دیا۔  <EOS>  کچھ دیر بعد دونوں بھائی ندی پر موجود تھے۔  <EOS> وہاں انھوں نے خوب مزے کیے۔  <EOS> ندی کے ٹھنڈے پانی میں تیراکی کی، درخت کی شاخوں پر جھولے، تتلیوں کا پیچھا کیا۔  <EOS>  ”چلو احمد! اب بہت بھوک لگ رہی ہے۔  <EOS>  (جاری ہے)  <EOP>  “ عمران نے ایک درخت کے سائے میں بیٹھتے ہوئے کہا۔  <EOS>   <EOP>  بیگ سے اپنا لنچ بکس نکالا، لیکن احمد ابھی اپنا بیگ ٹٹول ہی رہا تھا:”کیا ہوا؟ کیا ڈھونڈ رہے ہو؟“ علی نے پوچھا۔  <EOS>   <EOP>  شاید میں اپنا لنچ بکس بیگ میں رکھنا بھول گیا ہوں۔  <EOS> احمد پریشان ہو کر بولا۔  <EOS>   <EOP>  ”چلو کوئی بات نہیں میرا لنچ بکس تو ہے نا، ہم اس میں سے آدھا آدھا کھا لیتے ہیں۔  <EOS> “ علی بولا۔  <EOS>   <EOP>  ”بھیا! مجھے اور بھوک لگ رہی ہے۔  <EOS> “ احمد کھانے کے بعد بولا۔  <EOS>   <EOP>  ”ہاں میرا بھی یہی حال ہے۔  <EOS> “ عمران نے اُداسی سے کہا:”لیکن یہ بھوک تمہیں یاد دلائے گی کہ جلد بازی کا انجام بُرا ہوتا ہے۔  <EOS> آئندہ تم اپنی چیزوں کا خیال رکھا کرو گے۔  <EOS> “  <EOP>  ”جی بھیا! آپ ٹھیک کہہ رہے ہیں۔  <EOS> اب میں جلدی جلدی نہیں کیا کروں گا۔  <EOS> اپنی چیزوں کا خیال رکھوں گا۔  <EOS> “  <EOP>  دونوں بھائی اپنے گھر کی جانب چل دیے۔  <EOS> آج کی پکنک نے انھیں اچھا سبق سکھایا تھا۔  <EOS>   <EOP>  <EOT>
محمد احسن عرفان، کراچی فراز نے برگر خریدا اور سائیکل پر گھر کی جانب روانہ ہو گیا۔  <EOS> امی نے فراز کو برگر لے کر گھر آتے دیکھا تو انھیں غصہ آ گیا۔  <EOS> فراز کو سبزیاں بالکل پسند نہیں تھیں۔  <EOS> وہ آئے دن برگر، بریانی یا دوسرے بازاری چٹخارے لینے میں اپنے پیسے ضائع کرتا رہتا۔  <EOS> آج پھر امی نے جو فراز کو آلو پالک چھوڑ کر برگر کھاتے دیکھا تو سوچنے لگیں کہ آخر اس کو اس عادت سے کیسے چھٹکارا دلایا جائے۔  <EOS>  اگلے دن جب وہ اسکول سے گھر آ رہا تھا تو اس نے ایک دکان پر ایک پیارا سا پین دیکھا، جس پر اس کا پسندیدہ کارٹون بنا ہوا تھا۔  <EOS> وہ جلدی سے گھر آیا اور اپنا بٹوا نکالا تو دیکھا کہ وہ اپنا پورے مہینے کا جیب خرچ روزانہ بازار کی مضرِ صحت چکنائی والی چیزیں کھانے میں ضائع کر چکا ہے۔  <EOS>  (جاری ہے)  <EOP>  اب وہ بہت پریشان تھا۔  <EOS> اس کی توجہ اس پین پر ہی اٹکی ہوئی تھی۔  <EOS>   <EOP>  امی نے جو اس کو چپ دیکھا تو پوچھا:”بیٹا! کیا بات ہے! اتنے اُداس کیوں ہو؟“  <EOP>  فراز نے جب امی کو ساری بات بتائی تو انھوں نے فراز کو سمجھایا:”دیکھو بیٹا! ہمیں ہمیشہ کفایت شعاری سے کام لینا چاہیے اور پھر اب دیکھو تمہیں اپنا پین خریدنا ہے، لیکن تم ہر دفعہ کا جیب خرچ یوں ہی صحت خراب کرنے والی چیزوں پر برباد کر دیتے ہو، حالانکہ سبزیاں ہماری صحت کے لئے بہت فائدہ مند ہوتی ہے۔  <EOS>   <EOP>  ان میں وٹامنز، پروٹین ہوتے ہیں جو صحت کے لئے بہت فائدے مند ہیں۔  <EOS> “  <EOP>  یہ سب باتیں سن کر فراز کو بہت افسوس ہوا کہ وہ اتنی فائدے مند سبزیاں چھوڑ کر بازار کی گندی اور نقصان دہ چیزوں میں اپنے پیسے ضائع کر رہا تھا۔  <EOS> اس نے کہا:”امی! میں وعدہ کرتا ہوں کہ آئندہ فالتو چیزوں پر پیسے ضائع نہیں کروں گا اور پیسے جمع کروں گا۔  <EOS> “  <EOP>  ”شاباش بیٹا! اپنی غلطی کا احساس ہو جانا سب سے اچھی بات ہے، یہ لو پیسے اور جا کر پسندیدہ پین لے آؤ۔  <EOS> “امی نے اسے پانچ سو کا کڑکڑاتا نوٹ اسے پکڑاتے ہوئے کہا۔  <EOS> فراز امی سے لپٹ گیا، پھر جلدی سے پین خریدنے چلا گیا۔  <EOS>   <EOP>  <EOT>
صوفیہ صادق کسی باغ میں ایک کبوتر نے اپنا آشیانہ بنایا ہوا تھا۔  <EOS> جس میں وہ دن بھر اپنے بچوں کو دانہ چگاتا۔  <EOS> بچوں کے بال و پر نکل رہے تھے۔  <EOS> ایک دن کبوتر دانہ چونچ میں دبائے باہر سے آیا تو سارے بچوں نے انہیں تشویش سے بتایا کہ اب ہمارے آشیانے کی بربادی کا وقت آ گیا ہے۔  <EOS> آج باغ کا مالک اپنے بیٹے سے کہہ رہا تھا:”پھل توڑنے کا زمانہ آ گیا ہے۔  <EOS>  کل میں اپنے دوستوں کو ساتھ لاوٴں گا اور ان سے پھل توڑنے کا کام لوں گا۔  <EOS> خود میں اپنے بازو کی خرابی کی وجہ سے یہ کام نہ کر سکوں گا“۔  <EOS>  کبوتر نے اپنے بچوں کو تسلی دیتے ہوئے کہا:”باغ کا مالک کل اپنے دوستوں کے ساتھ نہیں آئے گا۔  <EOS> فکر کرنے کی کوئی بات نہیں“۔  <EOS> اور حقیقتاً ایسا ہی ہوا۔  <EOS> باغ کا مالک دوسرے روز اپنے دوستوں کے ہمراہ پھل توڑنے نہ آیا۔  <EOS>  (جاری ہے)  <EOP>  کئی روز بعد باغ کا مالک اپنے بیٹے کے ساتھ باغ میں آیا اور کہنے لگا:”میں اس دن پھل توڑنے نہ آ سکا کیونکہ میرے دوست وعدے کے باوجود نہ آئے لیکن میرے دوبارہ کہنے پر انہوں نے پکا وعدہ کیا ہے کہ کل وہ ضرور آئیں گے اور پھل توڑنے باغ میں جائیں گے“۔  <EOS> کبوتر نے یہ بات بچوں کی زبانی سن کر کہا۔  <EOS> گھبراوٴ نہیں، باغ کا مالک اب بھی پھل توڑنے نہیں آئے گا۔  <EOS>   <EOP>  یہ کل بھی گزر جائے گی“۔  <EOS>   <EOP>  اسی طرح دوسرا روز بھی گزر گیا اور باغ کا مالک اور اس کے دوست باغ نہ آئے۔  <EOS> آخر ایک روز باغ کا مالک اپنے بیٹے کے ساتھ پھر باغ میں آیا اور بولا:”میرے دوست تو بس نام کے ہمدرد ہیں۔  <EOS> ہر بار وعدہ کر کے بھی ٹال مٹول کرتے ہیں اور نہیں آتے۔  <EOS> اب میں نے فیصلہ کیا ہے کہ ان پر بھروسہ کرنے کی بجائے اپنا کام میں خود کروں گا اور کل باغ سے پھل توڑوں گا“۔  <EOS>   <EOP>  کبوتر نے یہ بات سن کر پریشانی سے کہا:”بچو! اب ہمیں اپنا ٹھکانہ کہیں اور تلاش کرنا چاہیے۔  <EOS> باغ کا مالک کل یہاں ضرور آئے گا کیونکہ اس نے دوسروں پر بھروسہ کرنا چھوڑ دیا ہے“۔  <EOS> پس ثابت ہو گیا کہ دوسروں پر بھروسہ ہمیشہ نقصان کا باعث بنتا ہے۔  <EOS> اپنا کام خود کرنا چاہیے۔  <EOS>   <EOP>  <EOT>
علی حیدر یہ گئے وقتوں کی بات ہے، خالد نامی فرماں بردار بچہ اپنی نانی کے ساتھ ایک چھوٹے سے قصبے میں رہتا تھا۔  <EOS> ایک دن اس کے قصبے اور آس پاس کے علاقوں میں ایک ایسی وبا پھیلی، جس کے باعث خالد کے والدین فوت ہو گئے۔  <EOS> ان کی وفات کے بعد نانی نے خالد کو اپنے پاس بلا لیا۔  <EOS> وہ سلائی کڑھائی کر کے کچھ کما لیتی تھیں اور خالد بھی محنت مزدوری کر کے نانی کا بوجھ ہلکا کرتا۔  <EOS>  اس طرح ان دونوں کا گزر بسر ہو رہا تھا۔  <EOS> وقت گزرتا رہا اب نانی بوڑھی اور ان کی نظر بھی کمزور ہو گئی تھی پھر بھی وہ کھانا پکانا اور گھر کے چھوٹے موٹے کام کر لیتی تھیں۔  <EOS> خالد جوان ہو گیا تھا، اب گھر کی ساری ذمہ داری اس کے کندھوں پر تھی۔  <EOS>  گرمی کے دن تھے۔  <EOS> خالد کھیت میں ایک کسان کے پاس مزدوری کر رہا تھا کہ گرمی کے سبب اس کو چکر آیا اور وہ وہیں گر پڑا۔  <EOS>  (جاری ہے)  <EOP>  کسان فوراً خالد کو حکیم کے پاس لے گیا حکیم نے اس کا معائنہ کر کے دوا دی۔  <EOS> دوا کھانے سے اُس کی طبیعت بہتر تو ہو گئی لیکن وہ کافی کمزور ہو گیا تھا۔  <EOS> حکیم نے مشورہ دیا کہ خالد ایک ماہ تک کوئی محنت مشقت والا کام نہ کرے۔  <EOS> گھر میں رکھا ہوا اناج اور پیسے بھی آہستہ آہستہ ختم ہو رہے تھے۔  <EOS> خوراک نہ ملنے پر خالد کا پالتو کتا اور بلی بھی کمزور ہو گئے تھے۔  <EOS>   <EOP>  ایک دن ایک فقیر نے خالد کے گھر باہر صدا لگائی کہ میرے بچے بھوکے ہیں کچھ کھانے کو دے دو۔  <EOS> خالد کی نانی اماں نے گھر میں جو کچھ کھانے پینے کو تھا، سب فقیر کو دے دیا اب ان کے پاس اپنے کھانے کو کچھ نہیں تھا۔  <EOS> ایسے میں بیماری کے باوجود خالد مزدوری کرنے گھر سے نکلا لیکن کہیں بھی اسے کوئی کام نہیں ملا۔  <EOS> وہ مایوس ہو کر گھر آ گیا۔  <EOS> دوپہر کو اچانک کسی نے دروازہ کھٹکھٹایا۔  <EOS>   <EOP>  نانی اماں دروازے پر گئیں تو دیکھا کے سامنے ایک درویش بابا کھڑا ہے۔  <EOS> اس نے کہا، ”محترم خاتون! تم ایک نیک اور فراخ دل کی مالک ہو۔  <EOS>   <EOP>  میں تمہیں تین موتی دیتا ہوں۔  <EOS> جب بھی تم کو یا تمہارے نواسے کو بھوک لگے تو ان کو ایک دیگچی میں ڈالنا۔  <EOS> اس طرح آپ کا پسندیدہ کھانا جو آپ نے اس وقت سوچا ہو گا دیگچی میں آ جائے گا“ اتنا کہہ کر وہ وہاں سے چلا گیا۔  <EOS>   <EOP>  اندر آ کر نانی اماں نے یہ تین موتی دیگچی میں ڈالے تو اور ڈھکن کھولا تو اس میں بکرے کے گوشت کا پلاوٴتھا۔  <EOS> اس طرح روزانہ ایک نیا کھانا انہیں کھانے کو مل جاتا۔  <EOS> نہ صرف خالد اور اس کی نانی اماں روزانہ مزے مزے کے کھانے کھاتے بلکہ پورے قصبے میں بھی تقسیم کر دیتے۔  <EOS>   <EOP>  ایک دفعہ وہی بزرگ نانی اماں کے خواب میں آئے اور کہا کہ ”اے نیک دل عورت! قصبے کے لوگوں کو کھانا کھلانے سے بہتر ہے کہ تم ان کیلئے روزگار کا بندوبست کرو۔  <EOS>   <EOP>  ابھی اٹھ کر یہ تین موتی اپنی بڑی صندوق میں رکھو۔  <EOS> صبح صندوق کھولو گی تو وہ سکوں سے بھری ہوئی ہو گی۔  <EOS> ان سکوں سے سامان خرید کر ایک بڑی دکان کھول لینا اور قصبے کے کچھ ضرورت مندوں کو وہاں کام پر رکھ لینا۔  <EOS> دکان سے خوب برکت ہو گی۔  <EOS> اپنے نواسے سے کہنا کہ قصبہ میں ایک بڑا کارخانہ لگائے اس سے لوگوں کو روزگار ملے گا۔  <EOS> “  <EOP>  صبح نانی اماں نے خواب خالد کو بتایا۔  <EOS>   <EOP>  دونوں نے کمرے میں جا کر صندوق کھولا تو واقعی وہ سکوں سے بھرا ہوا تھا۔  <EOS> خالد اسی وقت شہر گیا اور دکان کے لئے بہت سارا سامان خرید کر لے آیا اور قبضے میں دکان کھول لی۔  <EOS> گاؤں کے لوگوں کو دکان پر بٹھایا، یوں اُن کو بھی روزگار مل گیا۔  <EOS> چھ ماہ بعد خالد نے قصبے میں ایک بڑا کارخانہ لگوایا۔  <EOS> اس طرح پورے قصبے کے بے روزگار لوگوں کو روزگار مل گیا۔  <EOS> لوگ خوشحال زندگی گزارنے لگے۔  <EOS> بچو! حالات سے تنگ آ کر کبھی مایوس نہیں ہونا۔  <EOS> اللہ سب کی مدد کرتا ہے، بس محنت سے جی نہ چرانا۔  <EOS>   <EOP>  <EOT>
عاشرہ محمد رمضان بدر فرحان بھائی جب فضا میں پرواز کرتے ہوئے پرندوں کو دیکھتے تو ان کے دل میں بھی اڑنے کی خواہش پیدا ہوتی۔  <EOS> جو بڑھتی ہوئی عمر کے ساتھ آہستہ آہستہ شدت اختیار کر چکی تھی۔  <EOS> لیکن اب فرحان بھائی کو اپنی منزل نزدیک دکھائی دینے لگی تھی کیونکہ وہ اسکول سے لے کر کالج تک تعلیمی میدان میں اعلیٰ کارکردگی کا مظاہرہ کرتے آئے تھے اور جب سے ایئر فورس کی جانب سے اخبار میں شائع ہونے والا اشتہار پڑھا تھا تو فرحان بھائی کی بے چینی میں مزید اضافہ ہو گیا تھا کیونکہ وہ اشتہار میں بتائے گئے معیار پر پورے اُترتے تھے۔  <EOS>  لہذا انھوں نے پہلی فرصت میں ایئر فورس کے دفترِ مطلوبہ دستاویزات جمع کروائیں اور انٹرویو لیٹر کا انتظار کرنے لگے۔  <EOS>  (جاری ہے)  <EOP>  ایک دن گھر کے دروازے کی اطلاعی گھنٹی بجی، گھنٹی کی آواز سن کر جب فرحان بھائی دروازے پر گئے تو سامنے ڈاکیے کو موجود پایا۔  <EOS> ڈاکیے نے ان کے ہاتھ میں ایک لفافہ تھمایا اور ان سے ایک پرچہ پر دستخط کروا کر چلا گیا۔  <EOS>   <EOP>  فرحان بھائی نے دروازے پر کھڑے کھڑے ہی لفافہ کھولا تو اس میں ایئر فورس کی جانب سے آنے والا انٹرویو لیٹر تھا جس کو پا کر فرحان بھائی کی خوشی کا کوئی ٹھکانہ نا رہا۔  <EOS>   <EOP>  جلد ہی وہ دن بھی آ پہنچا جب فرحان بھائی انٹرویو لینے والی ٹیم کے سامنے موجود تھے اور ان کے تمام سوالوں کے درست جوابات دے کر خود کو ایئر فورس میں انتخاب کا اہل ثابت کر دیا اور ٹیم نے میڈیکل چیک اپ کرانے کی ہدایت کر دی۔  <EOS>   <EOP>  فرحان بھائی میڈیکل چیک اپ کے لئے سی ایم ایچ جا پہنچے جہاں پہلے سے میڈیکل چیک اپ کے لئے آئے ہوئے دیگر لڑکوں کے ساتھ باری کا انتظار کرنے لگے۔  <EOS>   <EOP>  جلد ہی فرحان کا نمبر بھی آ گیا۔  <EOS> فرحان بھائی نے جب میڈیکل ٹیم سے اپنی رپورٹ کے بارے میں معلوم کیا تو ٹیم کے ایک ممبر نے جواب دیا اوکے ہے۔  <EOS>   <EOP>  یہ خبر فرحان بھائی کے لئے انتہائی خوشی کا باعث تھی۔  <EOS> لہٰذا گھر واپسی کے لئے انہوں نے اپنی موٹر سائیکل اسٹارٹ کی کیونکہ وہ اپنی خوشی میں اپنے گھر والوں کو بھی شریک کرنا چاہتے تھے کہ چند روز میں وہ ایئر فورس کا حصہ بن جائیں گے اور پھر تربیت کے مراحل طے کر کے پرندوں کی طرح آسمان کی وسعتوں میں پرواز کرتے ہوئے وطن کی پاسبانی کے فرائض انجام دیں گے۔  <EOS>   <EOP>  وہ گھر والی سڑک پر آئے تھے کہ جمپ آنے پر انہوں نے موٹر سائیکل کی رفتار کم کر دی مگر جمپ کے قریب کسی نے کیلے کے چھلکے پھینکے ہوئے تھے جن کی وجہ سے فرحان بھائی کی موٹر سائیکل پھسل گئی اور سلنسر والا حصہ ان کے پاؤں پر آ گرا۔  <EOS> جس کی وجہ سے فرحان بھائی بری طرح چلائے۔  <EOS> فرحان بھائی کا چھوٹا بھائی اس وقت کسی کام سے گھر سے باہر آیا تھا وہ بھائی کو گرتا ہوا دیکھ کر چلاتا ہوا دوڑا۔  <EOS>   <EOP>  برہان کی چیخ سن کر فرحان بھائی کے والد صاحب بھی گھر سے باہر نکل آئے۔  <EOS>   <EOP>  فرحان بھائی کے گرد ایک ہجوم جمع ہو چکا تھا۔  <EOS> کچھ لوگوں نے فرحان بھائی کو کھڑا کرنا چاہا لیکن وہ کھڑے نہ ہو سکے بلکہ درد کی شدت سے چلانے لگے۔  <EOS> ہجوم میں کسی شخص نے پاس سے گزرتے ہوئے رکشہ روکا اور فرحان بھائی کو اس میں بیٹھا دیا۔  <EOS> ساتھ ہی برہان، ان کے والد صاحب اور ایک پڑوسی بھی جو فرحان کے والد صاحب کے دوست تھے، سوار ہو گئے۔  <EOS>   <EOP>  رکشے والا ان سب کو قریبی ہسپتال لے آیا۔  <EOS> ڈاکٹروں نے معائنہ کے بعد بتایا کہ فرحان کا پاؤں جلنے کے ساتھ ایک جگہ سے ہڈی بھی ٹوٹ چکی ہے، لہٰذا پاؤں پر پلستر چڑھا دیا گیا۔  <EOS> انشاء اللہ ان دواؤں سے جلد افاقہ ہو جائے گا اور پاؤں کی ٹوٹی ہوئی ہڈی بھی جلد جڑ جائے گی۔  <EOS> یہ سن کر فرحان بھائی رونے لگے کہ کسی کی بے احتیاطی کی وجہ سے فرحان بھائی کے پورے ہوتے ہوئے خواب بکھر کر رہ گئے تھے۔  <EOS>   <EOP>  ہمیں چاہیے پھل وغیرہ کھا کر ان کے چھلکے سڑک پر نہ پھینکیں بلکہ ڈسٹ بن میں ڈالیں اور اگر راہ میں پتھر، کانٹے، پھلوں سبزیوں کے چھلکے نظر آئیں تو انہیں ہٹا کر سب کے لئے خیر و عافیت کا سبب بنیں اور ثواب حاصل کریں۔  <EOS>   <EOP>  <EOT>
چراغ حسن حسرت پیارے بچو! جب خدا نے دنیا بنائی اور اس میں بسنے کے لئے انسان،چوپائے پرندے اور دوسرے جانور پیدا کئے تو ان سب کی الگ الگ عمریں مقرر کی گئیں۔  <EOS> کسی کی پانچ برس، کسی کی دس برس، کسی کی چالیس۔  <EOS> سب نے تو ہنسی خوشی یہ فیصلہ سنا لیکن انسان، بیل، کتے اور بگلے کے انداز سے معلوم ہوتا تھا کہ انہیں یہ فیصلہ پسند نہیں آیا۔  <EOS>  خدا نے ان چاروں کی عمر ایک جتنی یعنی چالیس برس مقرر کی تھی۔  <EOS> سب سے پہلے انسان خدا کے سامنے حاضر ہوا اور عرض کی کہ ،”مجھے دنیا میں بہت سے کام کرنے ہیں، چالیس برس میں کیا کیا کروں گا،اس لئے میری عمر بڑھائی جائے۔  <EOS> “ جواب ملا۔  <EOS> ”تمہاری عمر یوں تو بڑھائی نہیں جا سکتی، ہاں اگر کوئی جانور اپنی عمر میں کمی کرانا چاہے تو اس کی عمر کا کچھ حصہ کاٹ کر تمہاری عمر میں شامل کر دیا جائے گا۔  <EOS>  (جاری ہے)  <EOP>  “ اس کے بعد بیل آگے بڑھا اور کہا، ”میری عمر بھی چالیس برس مقرر ہوئی ہے جو بہت زیادہ ہے۔  <EOS> میں اتنی مدت جی کے کیا کروں گا؟ آرام کی زندگی ہوتی تو چالیس برس بھی جوں توں کر کے گزار لیتا لیکن میرے ذمے بوجھ اٹھانے، زمین جوتنے اور انسان کی خدمت کرنے جیسے کٹھن کام ہیں، مجھ میں اتنی سکت کہاں کہ چالیس برس تک اتنی بڑی بڑی مصیبتیں جھیلتا رہوں۔  <EOS>   <EOP>  “  <EOP>  خدا نے حکم دیا کہ، ”بیل کی عمر میں بیس برس کاٹ کا انسان کی عمر میں شامل کر دیئے جائیں۔  <EOS> “ انسان اب بھی مطمئن نہ ہوا اور اس انتظار میں چپ چاپ کھڑا رہا کہ شاید کسی اور جانور کی عمر میں سے کچھ حصہ مل جائے۔  <EOS> بیل کے بعد کتے کی باری آئی۔  <EOS> اس نے بھی کہا کہ چالیس برس بڑی لمبی مدت ہے، اتنے عرصے تک لوگوں کے گھروں کی رکھوالی کرنا اور رات دن بھونکتے رہنا بڑا مشکل کام ہے۔  <EOS>   <EOP>  میں تو اس خیال ہی سے کانپ اٹھتا ہوں کہ مجھے دنیا میں چالیس سال رہنا پڑے گا۔  <EOS> “ حکم ہوا کہ، اس کی عمر میں سے بھی بیس برس گھٹا کے انسان کی عمر میں شامل کر دیئے جائیں۔  <EOS>   <EOP>  ”انسان خوش تو بہت ہوا کہ چلو بیس برس اور مل گئے۔  <EOS> لیکن اب بھی وہ اس خیال سے وہیں کھڑا رہا کہ شاید چند برس اور دنیا میں رہنے کا موقع مل جائے۔  <EOS> سب سے آخر میں بگلا پیش ہوا۔  <EOS>   <EOP>  اس نے عرض کی کہ، مجھے چالیس برس تک آنکھیں بند کئے ایک ٹانگ پر پانی میں کھڑا رہنا پڑا تو میں جیتے جی مر جاؤں گا، اس لئے میری عمر بھی آدھی کر دی جائے“۔  <EOS> خدا نے بگلے کی درخواست منظور کر لی اور اس کی عمر سے بیس برس کم کر کے انسان کی عمر میں بڑھا دیئے گئے، اس طرح انسان کی عمر چالیس کی جگہ سو برس ہو گئی۔  <EOS>   <EOP>  غور کیا جائے تو انسان کی اصل عمر چالیس برس ہی ہے۔  <EOS>   <EOP>  اس عمر تک اس کی طبیعت بڑی چونچالی رہتی ہے، جو کھاتا ہے ہضم ہوتا ہے پھر سیر و تفریح کے لئے خاصی فرصت بھی مل جاتی ہے۔  <EOS> اس کے بعد بیس برس تک گھر کے کام کاج میں بیل کی طرح جتا رہتا ہے اور بال بچوں کے لئے روزی مہیا کرنے کی فکر میں اپنے آرام کا خیال بھی نہیں رہتا۔  <EOS> اب اس میں بیل کی سی خوبی پیدا ہو جاتی ہے۔  <EOS> آہستہ آہستہ طاقت بھی کم ہوتی جاتی ہے، پھر اس میں اتنی سکت باقی نہیں رہتی کہ گھر کا نظم و نسق چلا سکے۔  <EOS>   <EOP>  ساٹھ برس کے بعد جوبیس سال کا زمانہ آتا ہے۔  <EOS> وہ کتے کی عمر سے کاٹ کے انسان کی عمر میں شامل کیا گیا تھا۔  <EOS> اس لئے کتے کی بہت سی خصلتیں پیدا ہو جاتی ہیں۔  <EOS> اب اس میں پہلے جیسی طاقت اور ہمت نہیں رہتی۔  <EOS> طبیعت میں چڑچڑا پن آ جاتا ہے اور کتے کی طرح کاٹ کھانے کو دوڑتا ہے۔  <EOS> اس کٹ کھنے پن کی وجہ سے عزیز رشتہ دار بھی اس سے کم ملتے ہیں۔  <EOS> کنبے کے سب لوگ اس کوشش میں رہتے ہیں کہ جہاں تک بن پڑے اس سے دور ہی رہیں۔  <EOS>   <EOP>  جہاں انسان اسی برس کو پہنچا بگلے کی طرح سر اور داڑھی کے بال سفید ہو گئے۔  <EOS> اب اس کی طاقت اور ہمت بھی جواب دے جاتی ہے۔  <EOS> گھر کا کوئی کام اس سے نہیں ہو سکتا۔  <EOS> بگلے کی طرح آنکھیں بند کئے پڑا رہتا ہے۔  <EOS> کنبے کے لوگ اس کی طرف توجہ نہیں دیتے۔  <EOS> غرض اس میں بگلے کی بہت سی عادتیں آ جاتی ہیں۔  <EOS> کیوں نہ ہو۔  <EOS> آخر یہ بیس سال بگلے کی عمر میں سے کاٹ کے انسان کی عمر میں جو شامل کئے گئے تھے۔  <EOS>   <EOP>  <EOT>
پروفیسر خلیل جبار بس میں بیٹھتے ہی نبیل نے اپنی جیب کو ٹٹول کر تسلی کی کہ اس کی جیب میں بٹوا موجود ہے۔  <EOS> وہ ابھی بینک سے پچاس ہزار روپے کی رقم نکلوا کر گھر جا رہا تھا۔  <EOS> نبیل بہت خوش دکھائی دے رہا تھا۔  <EOS> اس کے خوش ہونے کی وجہ پچاس ہزار روپے کی رقم تھی۔  <EOS> یہ رقم پورے ایک سال کی محنت سے حاصل ہوئی تھی۔  <EOS> اس رقم کے بارے میں گھر میں کسی کو علم نہیں تھا۔  <EOS>  اسے قربانی کا شوق تھا، لیکن آمدنی کم ہونے کی وجہ سے ہر سال اس کی یہ حسرت پوری نہ ہو پاتی۔  <EOS> وہ کوشش کے باوجود قربانی نہ کر پاتا۔  <EOS> کل بھی اس کے بیٹے سلمان نے پوچھا تھا:”ابا! ہم کب قربانی کریں گے۔  <EOS> “ قربانی کا سن کر نبیل کے چہرے پر ایک مسکراہٹ آ گئی:”اس سال انشاء اللہ ضرور کریں گے۔  <EOS> “ بیٹا قربانی کا سن کر بہت خوش ہوا۔  <EOS>  (جاری ہے)  <EOP>  اس کی بیوی عقیلہ بھی باپ اور بیٹے کی باتیں سن رہی تھی۔  <EOS>   <EOP>  وہ لپک کر آئی اور کہا:”آپ کے پاس قربانی کے لئے پیسے کہاں سے آئیں گے، جو قربانی کرنے کا شوشہ بچوں میں چھوڑ دیا ہے۔  <EOS> “  <EOP>  ”سچ کہہ رہا ہوں، اس سال تو ہم ضرور قربانی کریں گے۔  <EOS> “  <EOP>  ”ہر سال آپ بچوں کو یقین دلاتے ہیں کہ قربانی کریں گے اور پھر قربانی نہیں کر پاتے۔  <EOS> جب قربانی نہیں کر سکتے تو بچوں سے جھوٹ کیوں بولتے ہیں۔  <EOS> “ عقیلہ نے کہا۔  <EOS>   <EOP>  ”کیا تم جھوٹ سمجھ رہی ہو۔  <EOS> “  <EOP>  ”ظاہر ہے، عید کے لئے بچوں کے کپڑے تک نہیں بنے ہیں اور آپ قربانی کرنے کا دعوا کر رہے ہیں۔  <EOS> “  <EOP>  ”بیگم! اب تم اصل بات سنو۔  <EOS> ایک سال سے پیسے جمع کر رہا ہوں۔  <EOS> پورے پچاس ہزار روپے ہو چکے ہیں۔  <EOS> ان سے بچوں کے لئے عید کی خریداری بھی ہو گی اور قربانی بھی۔  <EOS> “نبیل نے بتایا۔  <EOS>   <EOP>  ”یہ رقم جمع کیسے ہوئی، ساری تنخواہ تو گھر میں خرچ ہو جاتی ہے۔  <EOS>   <EOP>  “  <EOP>  ”تم ٹھیک کہہ رہی ہو، تنخواہ سے بچت نہیں ہوتی۔  <EOS> یہ بچت میں نے جز وقتی کام سے ملنے والی رقم کے ذریعے کی ہے۔  <EOS> “  <EOP>  ”اچھا آپ اس لئے دیر سے گھر آنے لگے تھے اور مجھے کہتے تھے کہ آفس میں کام بہت ہے۔  <EOS> “  <EOP>  عقیلہ کو بھی بہت شوق تھا کہ گھر میں قربانی ہو۔  <EOS> اس مقصد کے تحت عقیلہ گھر کے خرچ سے کچھ رقم بچا کر رکھتی تھی، لیکن جیسے ہی کچھ رقم جمع ہوتی۔  <EOS>   <EOP>  گھر میں کوئی نہ کوئی ضروری خرچ نکل آتا اور جمع کیے پیسے خرچ ہو جاتے۔  <EOS> نبیل کے یہ بتانے پر کہ اس نے پارٹ ٹائم کی رقم سے عید کی خریداری اور قربانی کے لئے رقم جمع کر لی ہے، اس کا دل بہت خوش ہو گیا۔  <EOS> بس بھری ہوئی تھی۔  <EOS> وہ کھڑے کھڑے یہی کچھ سوچتا رہا۔  <EOS>   <EOP>  نبیل اپنے اسٹاپ پر اُتر کر گھر کی جانب چل دیا۔  <EOS> گھر نزدیک آ جانے پر اس نے بے خیالی میں جیب کو ہاتھ لگایا تو اس کا دل دھک سے رہ گیا۔  <EOS>   <EOP>  جیب میں بٹوا نہیں تھا۔  <EOS> کوئی جیب کترا نبیل کی پورے سال کی محنت لے اُڑا تھا۔  <EOS> رقم کے جانے کے تصور سے اس کا دل بیٹھ گیا۔  <EOS> کتنی محنت سے رقم جمع ہوئی تھی، اور کتنی آسانی سے جیب کترے نے رقم جیب سے نکال لی۔  <EOS>   <EOP>  نبیل جب گھر میں داخل ہوا۔  <EOS> عقیلہ نے اس کے افسردہ چہرے کو دیکھ کر پوچھا:”کیا ہوا، اتنے اُداس کیوں ہیں؟“  <EOP>  ”بینک سے رقم نکلوا کر آ رہا تھا کہ کسی نے جیب سے بٹوا ہی نکال لیا۔  <EOS>   <EOP>  “  <EOP>  ”یہ تو بہت بُرا ہوا، اب کیا ہو گا۔  <EOS> “ عقیلہ بھی پریشان ہو گئی۔  <EOS>   <EOP>  ”میں یہ سوچ کر پریشان ہو رہا ہوں کہ بچوں کی شاپنگ بھی نہیں ہو سکی اور بکرا بھی نہیں آ سکا۔  <EOS> “  <EOP>  ”اب پریشان مت ہوں، جو ہونا تھا، وہ ہو چکا۔  <EOS> غم کرنے سے رقم واپس نہیں آ سکتی۔  <EOS> “  <EOP>  ”تم ٹھیک کہہ رہی ہو۔  <EOS> “  <EOP>  ”اللہ جانتا ہے کہ تم نے کس نیت سے رقم جمع کی تھی، میں بھی گھر کے سودے سے بچت کرتی ہوں کہ قربانی کے لئے کچھ رقم جمع ہو جائے، لیکن اپنی کوشش میں ناکام رہتی ہوں۔  <EOS>   <EOP>  “  <EOP>  ”مجھے اندازہ ہے، تمہیں بھی قربانی کرنے کا بہت شوق ہے۔  <EOS> “  <EOP>  ”اللہ تعالیٰ سب کی سنتا ہے، کبھی ہماری بھی سن لے گا۔  <EOS> “ عقیلہ نے کہا۔  <EOS>   <EOP>  چند دن بعد نبیل اور عقیلہ اس بات کو بھول گئے۔  <EOS> ان کے پاس اتنی اور رقم نہ تھی کہ وہ قربانی یا عید کی خریداری کا سوچتے۔  <EOS> تین دن عید میں باقی تھے کہ نبیل شام کے وقت گھر میں بکرا لے کر داخل ہوا۔  <EOS>   <EOP>  عقیلہ اور بچے بکرا دیکھ کر حیران رہ گئے۔  <EOS>   <EOP>  ”ابا! یہ کس کا بکرا ہے؟“ بیٹے نے پوچھا۔  <EOS>   <EOP>  ”ارے بھئی ہمارا ہے اور کس کا ہو سکتا ہے۔  <EOS> “  <EOP>  ”سچ ابو!“ سلمان نے بے یقینی سے پوچھا:”اس سال ہمارے گھر میں بھی قربانی ہو گی؟“  <EOP>  نبیل نے بکرے کو صحن میں باندھ دیا، بچے بکرے کے گرد جمع ہو گئے، اور اس کو ہاتھ لگا کر دیکھتے اور خوش ہوتے۔  <EOS>   <EOP>  ”لو بیگم! بچوں کے لئے عید کی خریداری اس رقم سے کر لینا۔  <EOS> “نبیل نے کئی بڑے نوٹ عقیلہ کی جانب بڑھائے۔  <EOS>   <EOP>  ”یہ سب کیا ہے؟“ عقیلہ نے بے یقینی سے پوچھا:”یہ بکرا اور رقم کہاں سے آئی؟ کیا جیب کترا پکڑا گیا ہے؟“  <EOP>  ”نہیں، ایسی بات نہیں ہے۔  <EOS> تمہیں یہ بات تو پتا ہے کہ پہلے میں جہاں کام کر رہا تھا، وہاں چند ماہ کی تنخواہ روک لینے پر میں نے کام چھوڑ دیا تھا۔  <EOS>   <EOP>  “  <EOP>  ”ہاں مجھے یاد ہے انسان پیسے کے لئے کام کرتا ہے اور جب پیسے ہی نہ ملیں تو پھر کام کرنے کا کیا فائدہ۔  <EOS> “عقیلہ نے کہا۔  <EOS>   <EOP>  ”آج صبح اسی ادارے سے فون آیا کہ ادارے کے مینیجر سے ملاقات کر لیں۔  <EOS> دل تو نہیں چاہ رہا تھا، لیکن چلا گیا۔  <EOS> مینیجر نے میری روکی ہوئی تنخواہ کی رقم جو پچاس ہزار روپے بنتی ہے، وہ دے دی۔  <EOS> یہ پیشکش بھی کی ہے کہ اگر میں جز وقتی کام کرنا چاہوں تو مجھے دگنی رقم دی جائے گی۔  <EOS>   <EOP>  “نبیل نے بتایا۔  <EOS>   <EOP>  ”آپ نے پھر کیا کہا؟“  <EOP>  ”کہنا کیا ہے، پیشکش اچھی تھی،اس لئے ہامی بھر لی اور جو رقم ملی ہے، اس سے پہلی فرصت میں میں نے بکرا خرید لیا اور باقی بچ جانے والی رقم عید کی خریداری کے لئے تمہیں دے دی ہے۔  <EOS> “نبیل نے خوش ہوتے ہوئے کہا۔  <EOS>   <EOP>  ”بے شک اللہ تعالیٰ اپنے بندوں کی سنتا ہے۔  <EOS> ہمیں کبھی اس کی رحمت سے مایوس نہیں ہونا چاہیے۔  <EOS> “نبیل نے خوش ہوتے ہوئے کہا تو عقیلہ بھی مسکرا دی۔  <EOS>   <EOP>  <EOT>
محمد نوید مرزا اکمل میٹرک کا طالب علم تھا، لیکن اپنی پڑھائی اور والدین اور اساتذہ کا احترام کرنے میں لاپروا سا تھا۔  <EOS> اکمل کو بگاڑنے میں زیادہ تر ہاتھ ان کے دادا تھا، جو ایک سرکاری ادارے سے ریٹائرڈ افسر تھے۔  <EOS> خود تو وہ تمام عمر پابندیوں میں رہتے ہوئے ملازمت کرتے رہے، لیکن اکمل کو انھوں نے بے جا لاڈ پیار کی وجہ سے خراب کر دیا تھا۔  <EOS>  دادا اپنی پینشن سے اس کی ہر فرمائش کو پورا کرتے۔  <EOS> اکمل کے ماں باپ منع بھی کرتے، مگر دادا کو اپنے پوتے سے بہت پیار تھا۔  <EOS> یہی وجہ تھی کہ اکمل سارا دن کمپیوٹر اور موبائل میں گم رہتا۔  <EOS> اپنی پڑھائی کی طرف اس کی توجہ خاصی کم ہوتی جا رہی تھی۔  <EOS>  ایک دن اکمل اسکول سے واپس آنے کے لئے اپنی وین کا منتظر تھا کہ ایک ادھیڑ عمر شخص ایک وین سے اُتر کر اس کے قریب پہنچا۔  <EOS>  (جاری ہے)  <EOP>  ”السلام و علیکم بیٹے!“ وہ شخص بولا۔  <EOS>   <EOP>  ”وعلیکم السلام۔  <EOS> “ اکمل نے لاپرواہی سے جواب دیا۔  <EOS>   <EOP>  ”کیسے ہو بیٹا!“ وہ شخص بولا۔  <EOS>   <EOP>  ”میں ٹھیک ہوں، لیکن آپ کون ہیں؟“ اکمل نے پوچھا۔  <EOS>   <EOP>  ”بات یہ ہے کہ تمہاری وین والے انکل آج نہیں آئیں گے، ان کی گاڑی میں کوئی بڑی خرابی ہو گئی ہے، اس لئے انھوں نے مجھے بھیجا ہے۔  <EOS> “ وہ شخص بولا۔  <EOS>   <EOP>  ”لیکن میں تو آپ کو جانتا ہی نہیں۔  <EOS> “ اکمل نے کہا۔  <EOS>   <EOP>  ”جاننے کی ضرورت نہیں، میرا کام تو تمہیں گھر تک پہنچانا ہے۔  <EOS> “ اس آدمی نے اتنا کہا اور موقع دیکھ کر اکمل کی ناک پر رومال رکھ دیا اور پھر اسے زبردستی وین میں ڈال لیا۔  <EOS> یہ اس گروہ کے لوگ تھے، جو بچوں کو اغوا کر کے نامعلوم مقام پر ایک کیمپ میں لے جاتے تھے۔  <EOS> یہ منظر وہاں کھڑا بابا یاسین دیکھ رہا تھا، جو وہاں بسکٹ اور ٹافیوں کا ٹھیلا لگاتا تھا۔  <EOS>   <EOP>  اس نے اغواکاروں کی گاڑی کا نمبر نوٹ کر لیا تھا۔  <EOS> پھر اس نے اِدھر اُدھر دیکھا تو دور اسے پولیس کی گاڑی کھڑی نظر آئی۔  <EOS> اس نے فوراً بھاگ کر انھیں بچے کے اغوا ہونے کی بات بتائی۔  <EOS> پولیس فوری طور پر حرکت میں آ گئی، لیکن اس دوران وین والا غائب ہو چکا تھا۔  <EOS> شہر میں ایک ماہ میں اغوا کی یہ پانچویں واردات تھی۔  <EOS>   <EOP>  جب اکمل کے گھر والوں کو اس کے اغوا کی خبر ملی تو ان کے اوسان خطا ہو گئے۔  <EOS>   <EOP>  اکمل کی والدہ کا تو رو رو کر بُرا حال تھا۔  <EOS>   <EOP>  اُدھر اکمل کو کچھ ہوش آیا تو اس نے وین کو تیزی سے پہاڑوں کے درمیان بنی سڑک سے گزرتے ہوئے دیکھا۔  <EOS>   <EOP>  ”یہ․․․․․تم مجھے کہاں لیے جا رہے ہو! مجھے اپنے گھر جانا ہے۔  <EOS> “ اکمل نے غصے میں آ کر کہا۔  <EOS>   <EOP>  ”ہم تمہیں ایک نئے گھر لے کر جا رہے ہیں۔  <EOS> “ ایک اغوا کار نے کہا۔  <EOS>   <EOP>  ”نہیں مجھے صرف اپنے گھر جانا ہے۔  <EOS>   <EOP>  “ اکمل غصے سے بولا۔  <EOS>   <EOP>  ”چپ رہو، ورنہ مار کھاؤ گے۔  <EOS> “ دوسرے اغواکار نے ڈانٹ کر کہا۔  <EOS>   <EOP>  ”میں چلتی ہوئی گاڑی سے چھلانگ مار دوں گا۔  <EOS> “ اکمل نے کہا اور دروازے کی طرف ہاتھ بڑھایا۔  <EOS> اسی لمحے میں ایک اغواکار نے اسے اپنی طرف کھینچا اور زور دار تھپڑ رسید کیا۔  <EOS> اکمل سہم گیا۔  <EOS> دوسرے اغواکار نے اس کی ناک پر کپڑا رکھا جس کے بعد وہ دوبارہ بے ہوش ہو گیا۔  <EOS>   <EOP>  اکمل کو ہوش آیا تو وہ ایک کمرے کے فرش پر لیٹا ہوا تھا اور اس کے چاروں طرف اس کے ہم عمر بچے بیٹھے ہوئے تھے۔  <EOS> اکمل ان بچوں سے کچھ پوچھنا ہی چاہتا تھا کہ دروازہ کھلا اور دو افراد اندر داخل ہوئے ان کے ہاتھوں میں کھانے کی ایک ایک ٹرے تھی، جس میں رکھی ہوئی چھوٹی چھوٹی کٹوریوں میں پتلی پتلی دال اور موٹی موٹی روٹیاں تھیں۔  <EOS> ہر بچے کی ایک روٹی تھی۔  <EOS>   <EOP>  انھوں نے وہ تمام کھانا بچوں کے آگے رکھ دیا اور خاموشی سے چلے گئے۔  <EOS> اکمل کے سامنے بھی دال روٹی پڑی تھی۔  <EOS> اسے شدید بھوک لگ رہی تھی۔  <EOS> اس نے ایک لقمہ منہ میں ڈالا اور تھوک دیا۔  <EOS>   <EOP>  ”یہ تو بہت بدذائقہ ہے۔  <EOS> “وہ چلایا۔  <EOS>   <EOP>  ”یہاں تو یہی ملتا ہے بھائی!“ ایک لڑکے نے کمزور سی آواز میں کہا۔  <EOS>   <EOP>  مجبوراً اکمل کو وہ کھانا خالی پیٹ میں اُتارنا پڑا۔  <EOS>   <EOP>  اکمل کے علاوہ باقی لڑکوں نے بھی کھانا کھایا۔  <EOS> ایک لڑکا کونے میں رکھے ہوئے مٹکے سے پانی لایا اور اکمل کے آگے رکھ دیا۔  <EOS> اکمل نے غٹاغٹ پانی پی لیا۔  <EOS> کھانے کے بعد ہونے والی باتوں سے اسے معلوم ہو گیا تھا کہ وہ ان سب بچوں کے ساتھ بیگار کیمپ میں ہے۔  <EOS> اسی طرح ساتھی بچوں کے ساتھ باتیں کرتے ہوئے اسے نیند آ گئی۔  <EOS>   <EOP>  صبح چھے بجے ہی اسے اور دوسرے بچوں کو اُٹھا دیا گیا۔  <EOS>   <EOP>  انھیں سوکھی ڈبل روٹی اور چائے دی گئی۔  <EOS> پھر انھیں ایک بند گاڑی میں بیٹھا کر نامعلوم مقام پر لے جایا گیا۔  <EOS> جہاں ہر طرف پہاڑ ہی پہاڑ تھے۔  <EOS> ان سب کو ایک جگہ پر پتھر توڑنے کے کام پر لگا دیا گیا۔  <EOS> اس طرح کئی دن گزر گئے۔  <EOS> اکمل روزانہ بچوں کے ساتھ آتا اور مزدوری کرتا رہا۔  <EOS>   <EOP>  اکمل کے والدین سخت پریشان تھے۔  <EOS> پولیس سارے شہر میں اکمل اور دوسرے بچوں کو تلاش کر رہی تھی۔  <EOS>   <EOP>  بابا یاسین کے بتائے ہوئے گاڑی کے نمبر پر کافی جستجو کے بعد مالک کو ڈھونڈ لیا گیا تھا۔  <EOS> اس کی گاڑی گھر کے باہر سے چوری کی گئی تھی ،جس کی رپورٹ تھانے میں درج تھی۔  <EOS> اب پولیس پوری طرح ناامید ہو چکی تھی اور بچوں کے والدین انتہائی مایوس اور پریشان تھے۔  <EOS>   <EOP>  اکمل کو وہاں کام کرتے ہوئے بیس دن گزر چکے تھے۔  <EOS> بچوں کی نگرانی کے لئے ایک شخص امیر علی سارا دن ان کے ساتھ ہوتا تھا۔  <EOS>   <EOP>  وہ بہت کم بولتا تھا۔  <EOS> ایسا لگتا تھا جیسے یہ سب کچھ خاموشی سے دیکھ کر کُڑھ رہا ہو۔  <EOS> اسے بھی ورغلا کر یہاں لایا گیا تھا۔  <EOS> دنیا میں اس کا کوئی نہیں تھا۔  <EOS> اس نے خود کو حالات کے حوالے کر دیا تھا۔  <EOS> اسے گروہ کے کسی آدمی سے کوئی دلچسپی نہیں تھی، لیکن ظاہر ایسے کرتا تھا، جیسے وہ دل و جاں سے ان کے ساتھ ہے۔  <EOS> گروہ کے سب لوگ اس پر پورا بھروسا کرتے تھے، لیکن وہ کسی ایسے موقعے کے انتظار میں تھا کہ یہاں سے سب بچوں کو لے کر فرار ہو جائے۔  <EOS>   <EOP>  بہ ظاہر بچوں پر کڑی نظر رکھتا، مگر دل میں ان کے لئے بڑی نرمی تھی۔  <EOS>   <EOP>  ایک روز کسی بڑی واردات کے لئے وہ سب اکٹھے روانہ ہوئے اور امیر علی سے کہا کہ بچوں کو کمرے میں بند کر کے اچھی طرح دھیان رکھے۔  <EOS> ان سب کے جانے کے بعد امیر علی نے سب بچوں کو آزاد کیا اور انھیں دشوار گزار پہاڑی راستوں سے گزار کر بڑی سڑک تک لے آیا۔  <EOS> تمام بچے تھکے ہوئے ہونے کے باوجود ایک عزم سے دوڑتے رہے۔  <EOS>   <EOP>  آخر کچھ انتظار کے بعد انھیں ایک ٹرک اپنی طرف آتا ہوا دکھائی دیا۔  <EOS>   <EOP>  انھوں نے اسے روکا اور اپنی مصیبت سے آگاہ کیا۔  <EOS> ٹرک والا ہمدرد انسان تھا۔  <EOS> لہٰذا اس نے سب کو بیٹھا لیا۔  <EOS> تقریباً دو گھنٹے بعد وہ شہر کے ایک تھانے میں موجود تھے۔  <EOS> سب بچوں کے گھروں میں اطلاع دی جا چکی تھی۔  <EOS> پولیس کی بھاری نفری غیر آباد علاقے کی طرف روانہ ہو چکی تھی۔  <EOS> ان کے ساتھ امیر علی بھی تھے۔  <EOS> ان کی نشاندہی پر بردہ فروشوں کے ٹھکانے پر چھاپہ مارا گیا۔  <EOS> کئی مجرم پکڑے گئے اور ان کے ذریعے باقی مجرموں کو بھی کی تلاش کر لیا گیا۔  <EOS> سب بچے اپنے اپنے والدین کے گھر پہنچا دیے گئے۔  <EOS>   <EOP>  <EOT>
نذیر انبالوی چچا رحمت محلے بھر کے چچا تھے۔  <EOS> چھوٹے تو چھوٹے، اُن کی عمر سے بڑے بھی انھیں چچا ہی کہتے تھے۔  <EOS> اللہ تعالیٰ نے انھیں اولاد کی نعمت سے محروم رکھا تھا۔  <EOS> وہ ایک سرکاری دفتر میں ملازم تھے۔  <EOS> قناعت کے ساتھ زندگی بہت اچھی گزر رہی تھی۔  <EOS> محلے میں خوشی اور غم کے موقع پر چچا رحمت پیش پیش ہوتے۔  <EOS> کوئی بیمار پڑ جاتا تو اُسے ڈاکٹر کے پاس لے جانے میں مدد کرتے۔  <EOS>  محلے والوں کے لئے ان کی موجودگی کسی رحمت سے کم نہ تھی۔  <EOS> چچا رحمت جس دفتر میں کام کرتے تھے۔  <EOS> کچھ عرصے پہلے ایک ایسا افسر تبادلہ ہو کر آیا، جو ہر سائل سے کام کرنے کے لئے نذرانہ طلب کرتا تھا۔  <EOS> وہ چاہتا تھا کہ اس کے ماتحت ملازمین خود بھی پیسے کمائیں اور اس کے لئے بھی پیسے اکٹھے کریں۔  <EOS> کچھ ملازمین تو اپنے افسر کے رنگ میں رنگ گئے، مگر رحمت چچا اپنے اصولوں پر چلنے کے عادی تھے۔  <EOS>  (جاری ہے)  <EOP>  وہ نیکی کے راستے پر چلتے رہے۔  <EOS> افسر بھلا اسے ماتحت کو کیوں کر پسند کرتا۔  <EOS> انھیں بدنام کرنے کے لئے ان پر رشوت لینے کا جھوٹا الزام لگا دیا گیا۔  <EOS> بات اوپر تک گئی۔  <EOS> سرکار کی طرف سے معاملے کی چھان بین کرنے کے لئے کمیٹی بنا دی گئی۔  <EOS> اس عرصے میں چچا رحمت کو معطل کر دیا گیا۔  <EOS> محلے والوں کو جب معاملے کا علم ہوا تو سب مل کر کمیٹی کے سامنے پیش ہو گئے۔  <EOS> کمیٹی کے سربراہ نے محلے والوں کی زبانی چچا رحمت کی شرافت کے قصے سنے تو اس نے کہا:”یہ محلے کا نہیں محکمہ کا معاملہ ہے، میں تفتیش کر رہا ہوں، اگر رحمت صاحب بے گناہ ثابت ہوئے تو انھیں ملازمت پر بحال کر دیا جائے گا۔  <EOS>   <EOP>  “  <EOP>  محلے والے اپنا موقف بیان کر کے وہاں سے چلے گئے۔  <EOS> چچا رحمت کو اس وقت حیرت کا جھٹکا لگا تھا۔  <EOS> جب اس رشوت خور افسر ریاض الدین نے انھیں فون کیا۔  <EOS> اسکرین پر نمبر دیکھ کر چچا رحمت نے علیک سلیک کی۔  <EOS> افسر نے پوچھا:”کیا تم کل میری کوٹھی پر آ سکتے ہو؟“  <EOP>  ”جی سر! حاضر ہو جاؤں گا۔  <EOS> “ چچا رحمت نے جواب دیا۔  <EOS>   <EOP>  دوسرے دن صبح دس بجے اپنے افسر کی کوٹھی کے سامنے موجود تھے۔  <EOS>   <EOP>  گھنٹی بجانے پر چوکیدار گیٹ پر آیا۔  <EOS> افسر نے رحمت کے بارے میں اسے پہلے ہی بتا دیا تھا۔  <EOS> چچا رحمت کو ایک بڑے ڈرائنگ روم میں پہنچا دیا گیا۔  <EOS> وہ صوفے پر بیٹھے افسر کے آنے کا انتظار کر رہے تھے کہ ایک لڑکا اچانک کمرے میں داخل ہوا۔  <EOS> اُس کی نظر رحمت چچا پر پڑی تو وہ بے اختیار بولا:”آپ، آپ یہاں میری شکایت کرنے آئے ہیں۔  <EOS> “  <EOP>  ”میں کچھ سمجھا نہیں۔  <EOS>   <EOP>  “ چچا رحمت لڑکے کو پہچان نہیں پائے تھے۔  <EOS>   <EOP>  ”میں تیمور ہوں، تیمور ریاض۔  <EOS> وہی تیمور جسے۔  <EOS> “ تیمور ابھی اتنا ہی کہہ پایا تھا کہ ریاض الدین ڈرائنگ روم میں داخل ہوا۔  <EOS>   <EOP>  اس نے تیمور کو دیکھتے ہی سخت لہجے میں پوچھا:”تم یہاں کیا کر رہے ہو؟“  <EOP>  ”میں اپنی کتاب لینے آیا تھا۔  <EOS> “ تیمور نے میز سے اپنی کتاب اُٹھاتے ہوئے چچا رحمت پر نگاہ ڈالی۔  <EOS>   <EOP>  خوف کے مارے تیمور کا دل دھک دھک کر رہا تھا۔  <EOS> اس نے ڈرائنگ روم سے باہر جاتے ہوئے دو بار مڑ کر چچا رحمت کی طرف دیکھا۔  <EOS>   <EOP>  ”میں نے تمہیں اس لئے یہاں بلایا ہے کہ کیوں اپنی نوکری کے پیچھے ہاتھ دھو کر پڑے ہو، ویسا ہی کرو جیسا سب کر رہے ہیں، انکوائری کمیٹی کبھی تمہارے حق میں فیصلہ نہیں دے گی،کیونکہ․․․․“  <EOP>  چچا بے ساختہ بولے:”کیونکہ وہ سب آپ کے ساتھ ملے ہوئے ہیں۔  <EOS>   <EOP>  “  <EOP>  رحمت چچا کی بات سن کر ریاض الدین نے کہا:”آدمی تم ٹیڑھے ہو، عقل کا تقاضا یہی ہے کہ وہی کرو جیسا میں کہتا ہوں، اگر وہی کرو گے جو میں چاہتا ہوں تو سب کچھ ٹھیک ہو جائے گا، سوچ لو، ایسا سنہری موقع بار بار تمہیں نہیں ملے گا۔  <EOS> سوچ لو، اچھی طرح سوچ لو۔  <EOS> “  <EOP>  ”میں نے سوچ لیا ہے کہ․․․․“  <EOP>  ”کہ وہی کرو گے جیسا میں کہہ رہا ہوں۔  <EOS>   <EOP>  “ ریاض الدین نے چچا رحمت کی بات درمیان سے اُچک لی۔  <EOS>   <EOP>  ”میں نے سوچ لیا ہے کہ میں وہی کروں گا جیسا کرنے کا حکم میرے اللہ اور پیارے نبی ﷺ نے دیا ہے، میں حلال روزی کماؤں گا۔  <EOS> کسی صورت حرام نہیں کھاؤں گا۔  <EOS> “ چچا رحمت یہ کہہ کر باہر جانے کے لئے اُٹھے تو ریاض نے تلخ انداز میں کہا:”تم جیسے لوگ ترقی نہیں کر سکتے،میں تو چاہتا تھا کہ تمہاری نوکری بچ جائے تم خود اپنی نوکری کے دشمن بنے بیٹھے ہو، تم پر لگایا گیا جھوٹا الزام سچ ثابت ہو جائے گا۔  <EOS>   <EOP>  “  <EOP>  چچا رحمت اپنی جگہ سے اُٹھے تو ایک آواز ان کے کانوں میں پڑی:”آپ رک جائیے۔  <EOS> “  <EOP>  یہ آواز ریاض الدین کے بیٹے تیمور کی تھی۔  <EOS> ریاض الدین نے گھور کر اپنے بیٹے کی طرف دیکھا۔  <EOS> چچا رحمت کے اُٹھتے قدم رک گئے۔  <EOS> تیمور ریاض کوئی وقت ضائع کیے بغیر بولا:”پاپا! آپ ٹھیک نہیں کر رہے، یہ سچے اور اچھے انسان ہیں، یہ میرے محسن ہیں۔  <EOS> “  <EOP>  ”تمہارے محسن!“ ریاض الدین نے دہرایا۔  <EOS>   <EOP>  ”جی انھوں نے مجھ پر احسان کیا ہے۔  <EOS> چند دن پہلے میں شام کے وقت اکیڈمی سے چھٹی کے بعد اپنے دوستوں کے ساتھ پارک میں بیٹھا سگریٹ پی رہا تھا۔  <EOS> “  <EOP>  ”تم اور سگریٹ نوشی کر رہے تھے۔  <EOS> “ ریاض الدین کو یقین ہی نہیں آ رہا تھا کہ اس کا بیٹا سگریٹ بھی پی سکتا ہے۔  <EOS> ”میں آج بھی سگریٹ نوشی کر رہا ہوتا اگر یہ فرشتہ صفت انسان پارک میں نہ آتے۔  <EOS>   <EOP>  انھوں نے محبت بھرے انداز میں مجھے اور میرے دوستوں کو سمجھایا۔  <EOS> ان کی باتوں میں اتنا اثر تھا کہ سب نے سگریٹ پارک میں پھینک کر اُسے پاؤں تلے کچل دیے۔  <EOS> وہ دن اور آج کا دن، نہ میں نے اور نہ میرے دوستوں نے کبھی سگریٹ کو ہاتھ لگایا ہے۔  <EOS> اب تو آپ نے مجھے پہچان لیا ہو گا۔  <EOS> آپ میرے محسن ہیں۔  <EOS> آپ کے سمجھانے پر میں سگریٹ نوشی جیسی بُری لت سے بچ گیا ہوں۔  <EOS>   <EOP>  “ یہ کہہ کر تیمور ریاض نے آگے بڑھ کر چچا رحمت کا ہاتھ محبت سے چوم لیا۔  <EOS>   <EOP>  ڈرائنگ روم میں کچھ دیر خاموشی چھائی رہی، پھر اس سکوت کو ریاض الدین نے یہ جملہ کہہ کر توڑا:”آپ میرے بھی محسن ہیں،میرے بیٹے کو سگریٹ نوشی جیسی عادت سے بچا کر آپ نے مجھ پر احسان کیا ہے، ورنہ کچھ دنوں بعد وہ اس سے بھی آگے بڑھ سکتا تھا۔  <EOS> میں اپنے کیے پر نادم ہوں ،معذرت چاہتا ہوں۔  <EOS>   <EOP>  “  <EOP>  یہ کہتے ہوئے ریاض الدین کی آواز بھر گئی۔  <EOS> تم سے آپ تک کے سفر میں جو تکلیف چچا رحمت کو برداشت کرنی پڑی تھی، انھوں نے وہ تکالیف بھلا کر ریاض الدین کو دیکھ کر کہا:”مجھے شرمندہ نہ کریں۔  <EOS> بس گزارش یہی ہے کہ پُرخار راستوں پر مت چلیں، پھولوں والے راستے کا انتخاب کریں۔  <EOS> “  <EOP>  ریاض الدین نے کہا:”آپ کل سے دفتر آ جائیے، آپ مجھے بدلا ہوا انسان پائیں گے۔  <EOS> “  <EOP>  <EOT>
آہلہ نور، کراچی سمیع اور سمیر دونوں بھائی تھے۔  <EOS> ان کی نانی کا گھر جنگل کے قریب تھا۔  <EOS> وہ ہر سال چھٹیوں میں نانی اماں کے گھر ایک ماہ گزارنے آتے تھے۔  <EOS> نانی اماں انھیں دیکھ کر بے حد خوش ہوتیں، مگر وہ جب وقت بے وقت گھر سے باہر نکل جاتے تو نانی اماں بے حد پریشان ہو جاتی تھیں۔  <EOS> اب نانی اماں نے انھیں سختی سے باہر جانے سے منع کیا تھا چونکہ جنگل قریب تھا اور وہ دونوں جنگل کا ہی رُخ کرتے تھے۔  <EOS>  نانی اماں کو یہ ڈر لگا رہتا کہ کہیں کوئی جنگلی جانور بچوں کو کوئی نقصان نہ پہنچا دے، لیکن سمیع اور سمیر نے نانی اماں کی بات کو کوئی اہمیت نہ دی اور شام کے وقت چپکے سے نکل کر جنگل میں جا پہنچے۔  <EOS>  آج ہوا تیز چل رہی تھی۔  <EOS> وہ دونوں خطرے سے بے خبر باتیں کرتے ہوئے جنگل کے وسط میں پہنچ گئے۔  <EOS>  (جاری ہے)  <EOP>  اچانک ہی ایک دیو ہاتھ میں گرز لیے ان کے سر پر پہنچ گیا، دونوں کی گھگی بن گئی۔  <EOS>   <EOP>  ساتھ ہی دیو نے ایک زور دار قہقہہ لگایا جس کی آواز سے آس پاس کے جانور بھی بھاگ کھڑے ہوئے۔  <EOS> پرندے اُڑ گئے۔  <EOS>   <EOP>  سمیع اور سمیر کی تو خوف سے بُری حالت ہو رہی تھی۔  <EOS> انھیں نانی اماں کی نصیحتیں یاد آ رہی تھی، مگر اب تو کچھ نہیں ہو سکتا تھا، انھیں نافرمانی کی سزا ملنی تھی۔  <EOS>   <EOP>  ”سمیع، سمیر! کہاں ہو تم دونوں؟“ نانی اماں پڑوس کے لڑکے کے ساتھ لالٹین لیے جنگل میں دونوں کو تلاش کر رہی تھیں کہ اچانک جنگل کے وسط میں دونوں بے ہوش پڑے نظر آئے۔  <EOS> نانی اماں نے دونوں کو ہلایا تو دونوں ہوش میں آ کر رونے لگے اور نانی اماں سے آئندہ اکیلے گھر سے باہر جانے سے توبہ کی اور نانی اماں سے معافی مانگنے لگے۔  <EOS> ان کی حالت دیکھ کر نانی اماں نے بھی دونوں کو معاف کر دیا۔  <EOS>   <EOP>  <EOT>
ثروت خان ایک بادشاہ نے ملک بھر میں کچھ عجیب سا اعلان کروایا کہ جو بھی بادشاہ کو اپنی ایسی تین خواہش بتائے، جسے پوری کر کے بادشاہ کو سچی خوشی حاصل ہو۔  <EOS> اگر ایسا نہ ہوا تو اس شخص کو قید کر لیا جائے گا، جبکہ جیتنے والے کو ایک ہزار سونے کی اشرفیاں انعام میں دی جائیں گی۔  <EOS> گاؤں میں ایک عقلمند لکڑہارا رہتا تھا۔  <EOS> لوگوں نے اسے مقابلے کا مشورہ دیا جسے لکڑہارے نے پسند کیا۔  <EOS>  بے شمار لوگوں نے کوشش کی، مگر ناکام رہے۔  <EOS> ان سب کو بادشاہ نے قید خانے میں ڈال دیا۔  <EOS> جب لکڑہارے کی باری آئی تو وہ آداب بجا لانے کے بعد بولا:”حضورِ والا! میری پہلی خواہش یہ ہے کہ میں آپ کو اپنی تمام خواہش ایک ساتھ نہ بتاؤں، بلکہ ایک ایک کر کے بتاؤں۔  <EOS> “ بادشاہ نے قبول کر لیا۔  <EOS>  (جاری ہے)  <EOP>  ”میری دوسری خواہش یہ ہے کہ میں حضورِ والا کو ایک مہینے کے لئے قید خانے میں ڈال دوں۔  <EOS>   <EOP>  “  <EOP>  یہ سنتے ہی بادشاہ آگ بگولہ ہو گیا، لیکن چونکہ بادشاہ نے تمام درباریوں کے سامنے وعدہ کر چکا تھا، لہٰذا دو سپاہیوں نے بادشاہ کو پکڑ کر قید خانے میں ڈال دیا۔  <EOS> چونکہ اب بادشاہ دربار میں نہیں تھا، لہٰذا وزیر نے اس سے تیسری خواہش پوچھی۔  <EOS>   <EOP>  لکڑہارے نے کہا:”وزیرِ محترم! میں آپ کو اپنی تیسری خواہش ایک گھنٹے بعد بتاؤں گا۔  <EOS> وزیر اس کی بات مان گیا۔  <EOS>   <EOP>  ایک گھنٹہ گزرنے کے بعد اس نے کہا:”میری تیسری خواہش یہ ہے کہ بادشاہ سلامت کو عزت کے ساتھ قید خانے سے واپس لایا جائے۔  <EOS> قید خانے سے نکلنے کے بعد تو بادشاہ کی خوشی کی کوئی انتہا نہیں رہی وہ سمجھ گیا کہ لکڑہارا بہت ذہین ہے۔  <EOS> اس نے باقی لوگوں کو بھی رہا کر دیا اور لکڑہارے کو ایک ہزار سونے کی اشرفیوں کے علاوہ اپنا مشیر بھی بنا لیا۔  <EOS>   <EOP>  <EOT>
بشریٰ ذیشان ہوائیں اپنے زور پر مجھے اُڑائے لئے جا رہی تھیں۔  <EOS> یہ ہلکی ہلکی پرواز مجھے بہت اچھی لگ رہی تھی۔  <EOS> اچانک ہوا نے مجھے ایک ٹوٹی پھوٹی کھڑکی پر چھوڑ دیا۔  <EOS> ایک دس، گیارہ سال کا بچہ ناشتہ کرنے میں مصروف تھا۔  <EOS> اس کا ناشتہ صرف ایک باسی روٹی اور چائے پر مشتمل تھا۔  <EOS> چائے کی رنگت بتا رہی تھی کہ اس میں برائے نام ہی دودھ ڈالا گیا ہے۔  <EOS>  بچے نے جلدی جلدی روٹی ختم کی اور چائے پی کر الحمدللہ کہتے ہوئے اُٹھ گیا۔  <EOS>  ”اماں! دعا کرنا کہ آج زیادہ لوگ جوتے پالش کے لئے آئیں۔  <EOS> “ بچے نے ایک پرانا سا بیگ اُٹھاتے ہوئے کہا۔  <EOS>  ہوا کا ایک اور تیز جھونکا آیا اور مجھے اس ٹوٹی ہوئی کھڑکی سے لے اُڑا۔  <EOS> کچھ دیر ہوا کے زور پر اوپر نیچے اُڑتا رہا، پھر ایک کھڑکی کی جالی میں آ کر پھنس گیا۔  <EOS>  (جاری ہے)  <EOP>  یہ کھڑکی پہلی کھڑکی کی طرح ٹوٹی پھوٹی نہیں تھی، بہت خوبصورت تھی، بلکہ پورا گھر ہی بہت خوبصورت تھا۔  <EOS> اندر میز پر ناشتہ لگا ہوا تھا۔  <EOS> انڈے، ڈبل روٹی، پراٹھے، جیم، مکھن، جوس اور نہ جانے کیا کیا تھا۔  <EOS> گھر کے تمام افراد ناشتہ کرنے میں مصروف تھے، سوائے ایک دس سالہ بچے کے، جو کرسی پر ناراض بیٹھا تھا۔  <EOS>   <EOP>  ”مجھے یہ نہیں کھانا، مجھے زنگر برگر کھانا ہے۔  <EOS>   <EOP>  “ بچہ منہ بسورتے ہوئے کہہ رہا تھا۔  <EOS>   <EOP>  ”بیٹا! اس وقت زنگر برگر نہیں ملتے، دیکھو! یہ مینگو جام ہے۔  <EOS> آپ کو پسند ہے نا․․․․․یہ بہت مزے کا ہے۔  <EOS> “اس کی ماں اسے جام سلائس کھانے کے لئے راضی کر رہی تھی۔  <EOS> پتا نہیں کہ وہ جام سلائس کھانے پر راضی ہوا یا نہیں، کیونکہ ہوا مجھے ایک بار پھر اُڑا لے گئی تھی۔  <EOS> ہوا کا زور کچھ کم ہوا اور میں آہستہ آہستہ زمین پر آ گیا۔  <EOS>   <EOP>  یہ کسی دودھ والے کی دکان کا دروازہ تھا۔  <EOS>   <EOP>  ”او ناصر! دو لیٹر پانی زیادہ ملانا آج دودھ کم ہے۔  <EOS> “  <EOP>  ”اچھا صاحب! ابھی ملائے دیتا ہوں۔  <EOS> “  <EOP>  ”اور ہاں! آج ہوا بہت چل رہی ہے۔  <EOS> دکان کے سامنے کافی کچرا آ گیا ہے ذرا اچھی طرح سے جھاڑو لگانا۔  <EOS> “  <EOP>  ”اچھا صاحب! ابھی لگاتا ہوں۔  <EOS> “ ناصر نے دودھ میں پانی ملاتے ہوئے کہا۔  <EOS>   <EOP>  ناصر نے جھاڑو لگائی اور مجھ سمیت تمام کچرا کوڑے دان میں ڈال دیا۔  <EOS> یہاں میرے ہوائی سفر کا اختتام ہوا۔  <EOS> کبوتر کے بازوؤں سے جھڑنے کے بعد میرا یہ سفر خاصا دلچسپ اور تجرباتی تھا۔  <EOS>   <EOP>  <EOT>
بسمہ گل کھوسا، سکھر مبشر ایک فیکٹری میں کام کرتا تھا۔  <EOS> وہ اپنے گھر کا واحد کمانے والا تھا۔  <EOS> بیوی بچے، بوڑھے والدین کی ذمے داری بھی مبشر پر تھی۔  <EOS> وہ کم تنخواہ پر فیکٹری میں پندرہ سالوں سے کام کر رہا تھا۔  <EOS>  مبشر نے ایک دن فیکٹری کے مالک سے کہا کہ مجھے آپ کی فیکٹری میں کام کرتے ہوئے پندرہ سال ہو چکے ہیں، مگر مجھے قانونی حقوق نہیں مل سکے ہیں، جن میں مستقل ملازمت، تنخواہوں میں اضافہ اور بہت سی مراعات شامل ہیں، مجھے آپ نہیں دے رہے ہیں۔  <EOS>  اس مہنگائی کے دور میں کم تنخواہ پر گزر بسر میں مشکل ہوتی ہے۔  <EOS> آپ میری تنخواہ بڑھا دیں۔  <EOS> مہربانی ہو گی۔  <EOS> فیکٹری کے مالک نے کہا:”تمہیں کام کرنا ہے تو کرو، نہیں کرنا تو فیکٹری سے نکل جاؤ اور بہت سے ہنرمند مجھے مل جائیں گے۔  <EOS>  (جاری ہے)  <EOP>  “  <EOP>  مبشر نے کہا:”میں آپ سے اپنا حق مانگ رہا ہوں۔  <EOS> “اس بات پر فیکٹری مالکان نے اسے فیکٹری سے نکال دیا اور کہا کہ ہمیں تمہاری ضرورت نہیں ہے۔  <EOS>   <EOP>  مبشر یہ سن کر بہت افسردہ ہو گیا:”یہ ظلم نہ کریں، میں ایک غریب آدمی ہوں۔  <EOS> میرے گھر میں کوئی کمانے والا نہیں ہے۔  <EOS> میرے چھوٹے چھوٹے بچے ہیں مجھ پر رحم کرو۔  <EOS>   <EOP>  فیکٹری مالکان کو مبشر پر کوئی رحم نہیں آیا۔  <EOS> اس نے مبشر کو فیکٹری سے دھکے دے کر باہر نکال دیا۔  <EOS>   <EOP>  مبشر نے جاتے ہوئے فیکٹری مالکان سے روتے ہوئے کہا:”آپ مجھ پر ظلم کر رہے ہیں۔  <EOS>   <EOP>  میں غریب ہوں، کچھ نہیں کر سکتا، مگر میں جاتے جاتے اپنا فیصلہ اللہ کی عدالت میں چھوڑ کر جا رہا ہوں۔  <EOS> “یہ کہہ کر مبشر چلا گیا۔  <EOS> کچھ ہی دن بعد پتا چلا کہ جس فیکٹری میں مبشر کام کرتا تھا، اس فیکٹری میں شارٹ سرکٹ سے آگ لگ گئی، جس سے ساری فیکٹری جل کر راکھ ہو گئی اور فیکٹری کے مالک کا بہت بڑا نقصان ہو گیا تھا۔  <EOS>   <EOP>  خدا جانے فیکٹری مالکان کو اس دن احساس اور ندامت ہوئی یا نہیں کہ کاش! ہم مبشر پر ظلم نہیں کرتے تو آج ہم پر بھی اللہ کی طرف سے سزا نہیں ملتی۔  <EOS>   <EOP>  <EOT>
حافظ عبدالرحمن یوسف، کراچی وانیہ ایک بہت اچھی بچی تھی۔  <EOS> وہ ماں باپ کی فرمانبردار تھی۔  <EOS> ہر ایک کا کہا مانتی تھی، مگر اس کے ساتھ ایک مسئلہ تھا۔  <EOS> اس کے اندر ذرا سا بھی اعتماد نہیں تھا۔  <EOS> وہ بھرے مجمع کے سامنے جانے سے گھبراتی تھی۔  <EOS> اس کے اساتذہ کرام نے اسے کئی بار مجمع میں تقریر کرنے کو کہا، مگر وہ بھرے مجمع کے سامنے ایک لفظ بھی نہیں بول سکتی تھی۔  <EOS>  وانیہ کی اسلامیات کی ٹیچر نے اسکول چھوڑ دیا تھا۔  <EOS> ان کی جگہ ایک اڈھیر عمر کے سر، جن کا نام محمد علی تھا، اسلامیات پڑھانے کے لئے آئے تھے۔  <EOS> وہ بہت غصے والے، مگر وہ بہت تجربہ کار استاد تھے۔  <EOS> وہ اپنے طالب علموں کو گرتا ہوا نہیں دیکھنا چاہتے تھے۔  <EOS> جب سے انھیں معلوم ہوا کہ ان کی جماعت پنجم کی طالبہ وانیہ کے اندر اعتماد نہیں ہے تو انھوں نے اس کے اندر سوئے ہوئے اعتماد کو جگانے کا فیصلہ کیا۔  <EOS>  (جاری ہے)  <EOP>  دس اگست کا دن تھا۔  <EOS> اسکول میں جشن آزادی کی تقریب کے لئے تیاریاں ہو رہی تھی۔  <EOS> سر محمد علی نے وانیہ کو اسٹاف روم میں بلایا۔  <EOS> وانیہ ڈرتے ڈرتے کمرے میں داخل ہوئی۔  <EOS> سر نے اس سے کہا:”اس بار تمہیں یومِ آزادی کے دن تقریر کرنی ہو گی۔  <EOS> “  <EOP>  وانیہ سر کی بات سن کر گھبرا گئی:”سر․․․․․میں ت۔  <EOS> ت۔  <EOS> تقریر نہیں کر۔  <EOS> رر سکتی۔  <EOS> ی۔  <EOS> “  <EOP>  سر نے کہا:”میں نے جو کہہ دیا، سو کہہ دیا، اب جاؤ اور تیاری کرو۔  <EOS>   <EOP>  “  <EOP>  وانیہ بے چاری پریشان ہو گئی۔  <EOS> اس نے گھر جا کر اپنی امی کو بتایا۔  <EOS> امی نے کہا:”بیٹا! یہ تو اچھی بات ہے۔  <EOS> چلو اب تقریر کرنے کی تیاری کرو۔  <EOS> وقت نہ ضائع کرو۔  <EOS> “  <EOP>  آج 14 اگست کا دن تھا۔  <EOS> وانیہ کی امی نے اسے اچھی طرح تقریر کی تیاری کروائی تھی، مگر پھر بھی وہ تھوڑا تھوڑا گھبرا رہی تھی۔  <EOS> ٹیچر اب تقریر کرنے والوں کے نام لینے والی تھیں۔  <EOS> وانیہ کا دل دھک دھک ہونے لگا۔  <EOS>   <EOP>  اتفاق سے مس نے سب سے پہلا نام وانیہ کا ہی لیا۔  <EOS> سر محمد علی نے مس کو وانیہ کا پہلا نام لکھنے کو کہا تھا۔  <EOS> وانیہ ڈرتے ڈرتے اسٹیج پر آئی اور تقریر کرنے لگی۔  <EOS> تقریر کرتے ہوئے اس کے پاؤں بری طرح کانپ رہے تھے، مگر وانیہ نے اتنی زبردست تقریر کی کہ تقریر کے مقابلے میں وہ سب سے آگے رہی۔  <EOS> سب نے اس کی حوصلہ افزائی کی، کیونکہ یہ اس کی پہلی تقریر تھی۔  <EOS> سر محمد علی کو بہت خوشی ہوئی۔  <EOS> اس کے بعد سے وانیہ کو اسکول کی سرگرمیوں میں حصہ لینے میں مزہ آنے لگا۔  <EOS> اب اگر اسے کسی بھی مقابلے میں حصہ لینے کے لئے کہنا نہیں پڑتا تھا۔  <EOS>   <EOP>  جب بھی سر محمد علی سے اس کی بات ہوتی ہے تو وہ ان کا شکریہ ادا کرتی۔  <EOS> اگر وہ اس وقت وانیہ پر سختی نہ کرتے تو اس کے اندر اعتماد نہ پیدا ہوتا۔  <EOS>   <EOP>  <EOT>
محمد حارث، ساہیوال ساتھیو! ایک جنگل کے بڑے حصے پر بھیڑیوں کی حکومت قائم تھی اور دوسرے چھوٹے سے حصے پر بھیڑوں کی حکمرانی تھی۔  <EOS> اکثر دونوں میں کسی نہ کسی بات پر لڑائی ہو جاتی۔  <EOS> بھیڑیے خونخوار اور طاقتور تھے، اس لئے بھیڑوں نے اپنی حفاظت کے لئے کتے پال رکھے تھے۔  <EOS> جب بھیڑیے ان پر حملہ کرتے تو یہ کتے ان کا مقابلہ کرتے اور بھیڑیوں کو بھگا دیتے۔  <EOS>  کتوں کی وجہ سے بھیڑیں محفوظ تھیں۔  <EOS>  جب بھیڑیوں اور بھیڑوں کو آپس میں لڑتے لڑتے ایک مدت گزر گئی تو جنگل کے چند دوسرے بڑے جانوروں نے بیچ میں پڑ کر دونوں میں صلح کرا دی۔  <EOS> طے پایا کہ دونوں طرف سے ایسی ضمانت دی جائے کہ امن قائم رہے۔  <EOS> بھیڑیوں نے تجویز پیش کی کہ وہ اپنی جان سے زیادہ عزیز بچے ضمانت کے طور پر بھیڑوں کے سپرد کریں گے اور بھیڑیں اپنے کتے ہمارے حوالے کر دیں۔  <EOS>  (جاری ہے)  <EOP>  یہ بات بھیڑوں کو پسند آئی اور معاہدہ طے پا گیا۔  <EOS> بھیڑوں نے اپنے کتے بھیڑیوں کو دے دیے اور بھیڑیوں نے اپنے بچے بھیڑوں کے حوالے کر دیے۔  <EOS> ابھی تو تھوڑی ہی دیر گزری تھی کہ بھیڑیوں کے بچوں نے اپنی ماؤں کو یاد کر کے رونا اور چیخنا چلانا شروع کر دیا۔  <EOS> ان کی آواز سن کر بھیڑیے دوڑے دوڑے آئے اور غصے میں بھیڑوں سے کہا کہ تم نے صلح کی خلاف ورزی کی ہے۔  <EOS>   <EOP>  آخر ہمارے بچوں کو کیوں مار رہی ہو؟  <EOP>  بھیڑوں نے ایک زبان ہو کر کہا:”نہیں جناب!ایسا نہیں ہے یہ تو خود ہی چیخ پکار کر رہے ہیں۔  <EOS> انھوں نے ہماری نیندیں حرام کر دی ہیں۔  <EOS> “  <EOP>  بھیڑیوں نے چیخ کر جواب دیا:”یہ کیسے ہو سکتا ہے؟ یہ تو جبھی چیخیں چلائیں گے جب انھیں تکالیف پہنچائی جائے گی۔  <EOS> “ یہ کہہ کر انھوں نے فوراً معاہدہ توڑ دیا اور مل کر بھیڑوں پر حملہ کر دیا۔  <EOS> کتے ان کے پاس نہیں تھے، جو ان کی حفاظت کرتے۔  <EOS> ذرا سی دیر میں بھیڑیے ساری بھیڑوں کو مار کر کھا گئے۔  <EOS>   <EOP>  <EOT>
زنیرا فرید احمد چچا رحیمو ایک مہربان آدمی تھے۔  <EOS> ان کے پاس بہت ساری بکریاں تھیں۔  <EOS> ان کا بیٹا روزانہ ان کا دودھ نکال کر بیچتا تھا۔  <EOS> ایک دفعہ وہ مکان کے پیچھے بنے باڑے میں دودھ نکالنے گیا تو اسے اپنی ایک بکری کم لگی اس نے سوچا بکری شاید کوئی چُرا کر لے گیا ہے۔  <EOS> وہ باپ کے پاس گیا اور بتایا کہ باڑے سے ایک بکری غائب ہو گئی ہے۔  <EOS>  چچا رحیمو کو حیرت ہوئی۔  <EOS>  اچانک ان کے بیٹے کا دھیان قصائی نورے کی طرف چلا گیا۔  <EOS> اس نے شک کا اظہار اپنے بابا سے کیا تو چچا رحیمو نے کہا:”بُری بات کسی پر الزام نہیں لگاتے۔  <EOS> تم کہتے ہو تو آج ہم درخت کے پیچھے چھپ کر نگرانی کریں گے۔  <EOS> “ جب چچا اور ان کا بیٹا درخت کے پیچھے چھپے ہوئے تھے تو قصائی ان کی ایک بکری اُٹھا کر لے جا رہا تھا۔  <EOS>  (جاری ہے)  <EOP>  چچا کو اپنی آنکھوں پر یقین نہ آیا۔  <EOS> انھوں نے نورے کو آواز دے کر روکا اور پوچھا:”ایسی کیا بات ہو گئی کہ تم چوری کرنے لگے؟“  <EOP>  نورے نے کہا:”چچا! مجھے معاف کر دیں۔  <EOS> جانوروں میں بیماری پھیلنے سے میرا کاروبار نہیں چل رہا۔  <EOS> میری ماں گھر پر بیمار پڑی ہے۔  <EOS> “ نورا روتے ہوئے بولا۔  <EOS>   <EOP>  چچا نے نورے کے آنسو صاف کیے اور بولے:”اگر تمہاری ماں بیمار تھی تو تم مجھ سے کہتے، تمہیں چوری کرنے کی کیا ضرورت تھی۔  <EOS> اب تمہاری سزا ہے کہ تم صبح سے شام تک میرے بیٹے کے ساتھ بکریاں چرایا کرو گے۔  <EOS> اس کے بدلے میں تمہاری ماں کا علاج کراؤں گا اور کھانا بھی دوں گا۔  <EOS> “  <EOP>  <EOT>
شازیہ کاشف، کراچی ہانی نے گھر کے سامنے باغیچے میں ایک پھول پر تتلی بیٹھی دیکھی۔  <EOS> اس نے گھر میں جھانکا، امی فون پر خالہ سے باتوں میں مصروف تھیں۔  <EOS> یہ دیکھ کر وہ تتلی کو پکڑنے اس کے پیچھے بھاگی۔  <EOS> دوڑتے دوڑتے وہ کب جنگل میں پہنچ گئی اسے پتا ہی نہ چلا۔  <EOS> اس نے خود کو گھنے درختوں کے درمیان پایا۔  <EOS> جنگل کے اس حصے میں قدرے اندھیرا تھا۔  <EOS>  ہانی کا ننھا سا دل سہم گیا۔  <EOS> وہ ایک بڑے پتھر پر بیٹھ کر رونے لگی۔  <EOS>  ”کیا ہوا پیاری لڑکی! تم کیوں رو رہی ہو؟“ اچانک کسی کی آواز آئی۔  <EOS> اس نے چونک کر پیچھے دیکھا۔  <EOS> وہاں اس کا ہم عمر ایک لڑکا سوالیہ نظروں سے اسے دیکھ رہا تھا۔  <EOS> ہانی کے آنسو مزید تیزی سے بہنے لگے۔  <EOS>  ”مجھے لگتا ہے تم اپنے گھر کا راستہ بھول گئی ہو!“ لڑکے نے کہا تو ہانی نے ہاں میں سر ہلایا۔  <EOS>  (جاری ہے)  <EOP>  ”میرے ساتھ آؤ، شاید میں تمہاری مدد کر سکوں۔  <EOS> “ لڑکا آگے بڑھتے ہوئے بولا۔  <EOS>   <EOP>  ”اچھے بچے اپنے بڑوں کے بغیر کبھی اتنی دور نہیں آتے۔  <EOS> “ لڑکے نے چلتے چلتے اسے نصیحت کی۔  <EOS>   <EOP>  ”یہ بھی تو میری طرح چھوٹا بچہ ہے، پھر یہ اس جنگل میں کیا کر رہا ہے؟“ ہانی نے دل میں سوچا۔  <EOS>   <EOP>  ”دیکھو! وہ رہا تمہارا گھر۔  <EOS> “ آواز کے ساتھ ہی ہانی کی سوچوں کا سلسلہ ٹوٹا۔  <EOS> سامنے سڑک کے پار اس کے گھر کا دروازہ نظر آ رہا تھا۔  <EOS> اس کی خوشی کی انتہا نہ رہی۔  <EOS> ہانی نے سوچا جانے سے پہلے میں اس لڑکے کا شکریہ تو ادا کر دوں۔  <EOS> اس نے جیسے ہی پیچھے مڑ کر دیکھا، وہاں دور دور تک کوئی نہ تھا۔  <EOS>   <EOP>  <EOT>
انیلا طاہر، کراچی سلیم ایک ایماندار انسان تھا، جو ایک چھوٹے سے قصبے میں رہتا تھا۔  <EOS> اس کے پاس کچھ بھینسیں اور چند بکریاں تھیں۔  <EOS> وہ خالص دودھ بیچا کرتا تھا۔  <EOS> وہ دودھ میں پانی یا کوئی اور چیز نہیں ملاتا تھا اور نہایت سستے داموں دودھ فروخت کرتا تھا۔  <EOS> چونکہ وہ ایک دیانتدار انسان تھا، اس لئے اسے تھوڑا منافع بھی ٹھیک لگتا تھا۔  <EOS>  پورے گاؤں میں سلیم کی دکان کا دودھ مشہور تھا۔  <EOS> دکان پر ہر وقت ہجوم لگا رہتا۔  <EOS> لوگوں نے اسے مشورہ دیا کہ وہ دودھ کے دام میں اضافہ کر دے، لیکن وہ نہیں مانا، کیونکہ وہ جانتا تھا کہ حلال رزق کمانا بھی عبادت ہے۔  <EOS> اس کے رزق میں خدا نے خوب برکت عطا کر رکھی تھی۔  <EOS>  دودھ کی مانگ زیادہ تھی، اس لئے سلیم نے کچھ اور مویشی خرید لیے۔  <EOS>  (جاری ہے)  <EOP>  کچھ دن بعد اپنا کاروبار قریبی شہر میں منتقل کر لیا، کیونکہ شہر میں خالص دودھ کی بہت زیادہ کھپت تھی۔  <EOS>   <EOP>  اس نے شہر میں ایک مناسب سا گھر اور مویشیوں کے لئے احاطہ کرائے پر لیا۔  <EOS> وہاں ان کی سوچ سے بھی زیادہ ان کو سراہا گیا۔  <EOS>   <EOP>  سلیم کا کاروبار چمک اُٹھا۔  <EOS> مانگ بہت زیادہ بڑھ گئی تو مزید جانور خریدے گئے۔  <EOS> بہت بڑے احاطے میں جانوروں کی بہت اچھی دیکھ بھال کی جاتی۔  <EOS> کرائے کی جگہ اور اپنا ذاتی گھر بھی خرید لیا۔  <EOS> دکان کی شہرت دور کے علاقوں تک پھیل گئی۔  <EOS>   <EOP>  طلب بڑھی تو امیر لوگوں کے علاقوں میں بھی شاخیں قائم کر لیں۔  <EOS> سلیم اور اس کے بیٹے دن رات محنت میں لگے ہوئے تھے۔  <EOS> پورا شہر ان کو جانتا تھا۔  <EOS> ہر کوئی ان کی تعریفیں کرتا تھا۔  <EOS> سلیم نے اپنا وہی اُصول رکھا کہ نہ ملاوٹ کرے گا اور نہ زیادہ منافع لے گا۔  <EOS> اسی وجہ سے اللہ نے اتنا عروج بخشا۔  <EOS> اب سلیم کے ہاں دولت کی ریل پیل تھی۔  <EOS> گاڑیاں، کوٹھیاں، دکانیں اللہ کی ہر نعمت اس کے پاس تھی، کیونکہ اس نے اللہ کے ایک فرمان کی پیروی کی تھی کہ حلال رزق عین عبادت ہے۔  <EOS>   <EOP>  <EOT>
سائرہ جبیں پیارے بچو! دور کسی جنگل میں بلیوں کا ایک گروہ رہا کرتا تھا۔  <EOS> ان سب کی آپس میں گہری دوستی تھی۔  <EOS> تمام بلیاں مل جُل کر کھیلا کرتیں اور کھانے پینے بھی اکٹھی ہی نکلا کرتیں۔  <EOS> سردیوں کے موسم کا آغاز ہو گیا تھا اور باہر ٹھنڈ کی شدت بڑھنے لگی تھی۔  <EOS> ایسے میں بلیوں کو گھر سے نکلنا محال لگنے لگا لیکن انہیں پیٹ بھرنے کی خاطر جانا پڑتا تھا۔  <EOS>  بلیوں میں ایک بلی جس کا نام ”منو“ تھا قدرے سُست تھی۔  <EOS> وہ روزانہ سوچتی کہ آج کسی طرح اسے باہر نہ جانا پڑے اور گھر بیٹھے ہی کھانا مل جائے، لیکن سب کے بار بار کہنے پر اسے ساتھ جانا پڑتا۔  <EOS>  ایک روز منو سو کر اٹھی تو اسے ٹانگ میں درد محسوس ہو رہا تھا۔  <EOS> اس نے ساتھی بلیوں کو بتایا کہ جانے کیوں وہ پیر میں تکلیف محسوس کر رہی ہے۔  <EOS>  (جاری ہے)  <EOP>  جس پر دوسری بلیوں نے اس سے ہمدردی کا اظہار کرتے ہوئے ایک، دو روز آرام کرنے کا مشورہ دیا اور خود کھانے کی خاطر باہر نکل گئیں۔  <EOS>   <EOP>  واپسی پر آتے ہوئے وہ منو کے لئے بھی کھانا لے آئیں۔  <EOS> منو کے پیر میں تو تکلیف تھی لیکن وہ دل ہی دل میں خوش بھی ہو رہی تھی کہ آج اس کی پُرانی خواہش پوری ہو گئی۔  <EOS> ایک دو روز آرام کر لینے کے بعد منو کے پیر کی تکلیف تو دور ہو گئی لیکن اسے اچھا بہانہ مل گیا تھا۔  <EOS> وہ ساتھی بلیوں کو یہی کہتی رہی کہ اس کی ٹانگ میں اب بھی تکلیف برقرار ہے اس لئے وہ چلنے پھرنے سے قاصر ہے۔  <EOS>   <EOP>  جس پر اس کی سہیلیوں نے کہا کہ وہ اسے معائنے کیلئے لے چلتی ہیں، لیکن منو نے انکار کر دیا اور کہا کہ وہ ایک قدم بھی نہیں اٹھا سکتی۔  <EOS> چند روز مزید آرام کرنے کے بعد وہ خود ہی ٹھیک ہو جائے گی۔  <EOS> یہ سن کر دوسری بلیوں نے بھی زیادہ زور نہ دیا اور خاموش ہو رہیں۔  <EOS>   <EOP>  بلیاں اپنے معمول کے مطابق روزانہ کھانے کیلئے باہر جاتیں اور واپسی پر منو کیلئے خوراک لے آتیں۔  <EOS>   <EOP>  شام کو وہ سب کچھ دیر کھیلنے کیلئے باہر جایا کرتی تھیں۔  <EOS> اس وقت میں منو گھر میں بالکل اکیلی ہوتی۔  <EOS> اس کا بھی دل کرتا تھا کہ وہ ان کے ساتھ کھیلنے کیلئے باہر جائے، لیکن ایسا کرنے کی صورت میں اس کا پول کھل جاتا اور وہ مزید چند روز بستر پر ہی گزارنا چاہتی تھی۔  <EOS> اسے فراغت کے یہ دن بے حد پسند آ رہے تھے۔  <EOS>   <EOP>  ایک روز معمول کے مطابق سبھی بلیاں کھیلنے کیلئے باہر گئی ہوئی تھیں۔  <EOS>   <EOP>  منو بستر پر مزے سے لیٹی تھی کہ اچانک اسے گوشت کی بُو آئی۔  <EOS> اس نے فوراً کان کھڑے کر لیے اور کھڑکی سے سر باہر نکال کر یہاں وہاں دیکھنے لگی۔  <EOS> ایسا کرتے ہوئے اس نے خود کو کھڑکی کی اوٹ میں چھپا رکھا تھا تاکہ باہر کھیلتی بلیوں کی نظر اس پر نہ پڑ جائے۔  <EOS> اب جو اس نے گوشت کی تلاش میں نظر دوڑائی تو کیا دیکھتی ہے کہ درخت کے نیچے ایک لڑکا کسی جانور کا گوشت پھینک رہا ہے۔  <EOS>   <EOP>  یہ دیکھ کر منو کے منہ میں پانی بھر آیا۔  <EOS> وہ جلد از جلد گوشت تک پہنچنا چاہتی تھی۔  <EOS> تازہ گوشت دیکھتے ہی اس کی بھوک میں اضافہ ہو گیا تھا۔  <EOS>   <EOP>  منو نے دل میں ارادہ کیا اور ساتھی بلیوں سے نظر بچا کر گھر سے باہر نکل آئی۔  <EOS> وہ درختوں کی اوٹ میں ہوتی ہوئی گوشت تک پہنچنا چاہ رہی تھی اور چاہتی تھی کہ دوسری بلیوں تک گوشت کی خوشبو پہنچنے سے پہلے اسے کھانے میں کامیاب ہو جائے۔  <EOS>   <EOP>  چھپتی چھپاتی وہ گوشت تک پہنچی اور جلدی جلدی پنجے چلاتے ہوئے کھانے میں مصروف ہو گئی۔  <EOS> اب تک کسی کی اس پر نظر نہیں پڑی تھی۔  <EOS>   <EOP>  سارا گوشت ختم کرنے کے بعد وہ بے حد خوش تھی اور چاہتی تھی کہ اب یونہی چپکے سے ساتھی بلیوں کے واپس آنے سے پہلے گھر پہنچ جائے۔  <EOS> بلیوں کے واپس آنے میں چند ہی منٹ باقی تھی اس لئے منو درختوں کی اوٹ میں چھپ کر آہستگی سے جانے کی بجائے بھاگتی ہوئی گھر کی جانب گئی۔  <EOS>   <EOP>  جلدی میں وہ اس بات سے بے خبر تھی کہ تھوڑی ہی دور کھیلتی ساتھی بلیاں منو کو بھاگتے ہوئے دیکھ چکی ہیں۔  <EOS> وہ دل ہی دل میں منو سے شدید خفا ہو چکی تھیں، اور اسی دوران بد حواسی میں بھاگتی منو کا پیر ایک بڑے پتھر سے ٹکرایا اور وہ کراہتی ہوئی زمین پر گر پڑی۔  <EOS> ساتھی بلیاں دور کھڑی افسوس سے منو کو دیکھ رہی تھیں۔  <EOS> وہ سمجھ گئی تھیں کہ منو کو اپنے جھوٹ کی سزا مل چکی ہے۔  <EOS>   <EOP>  <EOT>
مسعود احمد برکاتی آج کل کی زندگی بڑی مصروف زندگی ہے۔  <EOS> ہر آدمی کاموں کی کثرت کی شکایت کرتا ہے۔  <EOS> یہ فقرہ عام ہے کہ وقت نہیں ملتا۔  <EOS> یہ بات ہے تو صحیح، مگر اس کی وجہ کیا ہے؟ کیا وقت کم ہے؟ یا وقت زیادہ ہے؟ اس کا فیصلہ کرنا تو بہت مشکل ہے، لیکن جتنا وقت ہے یا جتنا وقت کسی شخص کو ملتا ہے وہ کم نہیں ہوتا۔  <EOS> عمر کا اوسط تو تقریباً برابر ہی ہے۔  <EOS>  بعض لوگ بہت ہی کم عمر پاتے ہیں اور بعض لوگوں کو زیادہ مہلت ملتی ہے، لیکن جہاں تک کام کے لئے وقت کا سوال ہے اس کا تعلق عمر سے نہیں ہے وقت کو کام میں لانے سے ہے۔  <EOS> دنیا میں جن لوگوں نے بڑے بڑے کام کیے ہیں ان میں بہت کم لوگ ایسے ہوئے ہیں جنہوں نے بڑی عمر پائی۔  <EOS> انہوں نے جو کچھ کام کیے وہ اوسط عمر ہی کے اندر انجام دیے اور زندگی نے جو مہلت اُن کو دی تھی اس سے انہوں نے پوری طرح فائدہ اٹھایا وقت ضائع نہیں کیا اور بڑے بڑے کام کر کے نام پایا۔  <EOS>  (جاری ہے)  <EOP>  کسی کا کیا عمدہ قول ہے کہ آدمی جتنا زیادہ مصروف ہوتا ہے اس کے پاس اتنا ہی زیادہ وقت ہوتا ہے۔  <EOS> بظاہر تو یہ بات عجیب سی معلوم ہو گی لیکن غور کریں تو بالکل صحیح ہے۔  <EOS> مصروف آدمی وقت کی قیمت جانتا ہے اور اس کو بالکل ضائع نہیں جانے دیتا۔  <EOS> جو وقت بھی اس کو ملتا ہے اس کو وہ کام میں لے آتا ہے، اس لئے اس کو وقت کی کمی کی شکایت نہیں ہوتی۔  <EOS> جو آدمی بے کار ہوتا ہے، کم مصروف ہوتا ہے وہ وقت کی قیمت نہیں جانتا۔  <EOS>   <EOP>  جس طرح کسی بزرگ کو آپ نہ پہچانتے ہوں وہ آپ کے پاس سے گزر جائیں مگر آپ کو پتا نہ چلے کہ ایک بزرگ ہستی آپ کے قریب آئی تھی، مگر آپ نے اس کو روکا نہیں اور اس سے فیض نہیں اٹھایا۔  <EOS> اسی طرح وقت بھی گویا ایک ایسی ہستی ہے کہ جو آدمی اس کو نہیں پہچانتا وہ اس سے فائدہ نہیں اٹھا پاتا اور وقت گزر جاتا ہے۔  <EOS> جتنا وقت بھی ملے اس کو کام میں لایا جائے تو وہی وقت بہت ہے اور اسی وقت میں دنیا میں نام کمانے والے کارنامے انجام دیے جا سکتے ہیں۔  <EOS>   <EOP>  <EOT>
مسعود احمد برکاتی ایک کسان کے گھر میں ایک چڑیا پلی ہوئی تھی۔  <EOS> وہ انسانوں کی بولی جانتی تھی اور جو کچھ دیکھتی تھی وہ بیان کردیتی تھی۔  <EOS> کسان اس کو بہت پسند کرتا تھا اور وہ بھی کسان کے گھر میں بہت خوش تھی۔  <EOS> ایک بار کسان کا ایک دوست اللہ بخش دوسرے گاوٴں سے اس کے ہاں آیا۔  <EOS> اصل میں اللہ بخش نے اپنے دشمنوں سے ڈر کر کسان کے ہاں پناہ لی تھی۔  <EOS>  کسان نے چڑیا کو سمجھا دیا۔  <EOS> ”اگر کوئی پوچھے بھی کہ تمہارے ہاں کوئی مہمان آیا ہوا ہے تو اقرار مت کرنا۔  <EOS> “ اللہ بخش کے دشمنوں کو اندازہ تھا کہ وہ کہاں چھپ سکتا ہے، چنانچہ وہ کسان کے گھر پہنچ گئے اور چڑیا نے ان کو بتا دیا کہ، ”اللہ بخش ہمارے ہاں آیا ہوا ہے۔  <EOS> “ اب کیا تھا۔  <EOS> دشمن گھر میں گھس آئے اور اللہ بخش کو کھینچ کر لے گئے۔  <EOS>  (جاری ہے)  <EOP>  کسان کو چڑیا پر بہت غصہ آیا۔  <EOS>   <EOP>  اس نے چڑیا کو مار کر گھر سے نکال دیا۔  <EOS> چڑیا ماری ماری پھرتی رہی۔  <EOS> اس کو بے وفا سمجھ کر کسی انسان نے اپنے گھر میں نہیں رکھا۔  <EOS> اس پریشانی میں اس کی ملاقات ایک طوطے سے ہوئی۔  <EOS> طوطا بھی آدمی کی بولی جانتا اور بولتا تھا۔  <EOS> چڑیا نے کہا کہ انسان بے وفا ہوتا ہے اور اپنی بپتا سنائی اور طوطے کو مشورہ دیا کہ وہ کسی انسان کے گھر میں نہ رہے۔  <EOS> طوطے نے بڑے اعتماد سے کہا،”زندگی گزارنے کے لئے عقل سے کام لینے کی ضرورت ہوتی ہے۔  <EOS>   <EOP>  میں تمہیں اسی کسان کے گھر میں رہ کر بتاوٴں گا۔  <EOS> “  <EOP>  طوطا کسان کے گھر پہنچا۔  <EOS> کسان جو اکیلارہ گیا تھا، بہت خوش ہوا اور بڑی چاہت سے طوطے کو اپنے ساتھ رکھ لیا۔  <EOS> دونوں آرام سے رہنے لگے۔  <EOS> کسان جو کہتا، طوطا اسے دہراتا لیکن جو کچھ دیکھتا، اسے منہ سے نہیں نکالتا۔  <EOS> ایک دن طوطے کو چڑیا ملی تو اس نے طوطے سے حال احوال پوچھا۔  <EOS> طوطا بولا، ”اللہ کا شکر ہے، بڑے آرام سے گزر رہی ہے۔  <EOS>   <EOP>  “  <EOP>  چڑیا نے حیرت کا اظہار کیا تو طوطے نے اس کو سمجھایا۔  <EOS> ”میں زیادہ نہیں بولتا۔  <EOS> اپنے ساتھی کا بھید نہیں کھولتا۔  <EOS> جو کچھ میرا مالک کہتا ہے میں وہی کرتا ہوں۔  <EOS> “ چڑیا نے کہا،”ابھی کتنے دن گزرے ہیں۔  <EOS> ابھی تو تمہاری آوٴ بھگت ہو رہی ہے، دیکھنا ایک دن کسان تمہیں نکال باہر کرے گا۔  <EOS> “ طوطے نے چڑیا کو سمجھایا، ”میں اس کو تکلیف نہیں پہنچاوٴں گا تو وہ مجھے عمر بھر نہیں نکالے گا۔  <EOS> میں اس کے خلاف نہیں بولتا۔  <EOS> ہمدردی کرو گے تو ہمدردی ملے گی۔  <EOS> “ اب چڑیا کی سمجھ میں طوطے کی بات آ گئی اور اس کو اپنی غلطی کا احساس ہوگیا۔  <EOS> واقعی طوطا اور کسان زندگی بھر ساتھ رہے۔  <EOS>   <EOP>  <EOT>
وقار محسن گرمیوں کی ایک تپتی دوپہر میں جب سورج آگ برسا رہا تھا اور لوکے تھپیڑے سوکھے پتھوں کو بگولوں کی شکل میں اڑا رہے تھے، فضلو اپنے آم کے باغ میں طوطوں کو اڑانے میں مشغول تھا۔  <EOS> شریر طوطے ہرے ہرے پتوں میں چھپے چوری چوری آم کتر رہے تھے۔  <EOS> فضلو مٹی کا ڈھیلا رسی کی غلیل میں رکھ کر گھماتا اور درخت کی طرف اچھال دیتا۔  <EOS>  طوطوں کا غول ٹیں ٹیں کرتا بھرا مار کر اڑتا اور کسی دوسرے درخت پر جا بیٹھتا۔  <EOS> ہر طرف سناٹا تھا صرف مسجد کے پیچھے والی پن چکی کی پھک پھک کی آواز آ رہی تھی۔  <EOS> وہ کچھ دیر کے لئے جامن کے درخت کی چھاؤں میں سستانے کے لئے بیٹھ گیا۔  <EOS> ابھی اس نے بانسری جیب سے نکال کر ہونٹوں سے لگائی ہی تھی کہ سامنے ککروندوں کی جھاڑیوں میں سے ایک خونخوار چیتا برآمد ہوا۔  <EOS>  (جاری ہے)  <EOP>  چیتے نے قریب آ کر بڑے دوستانہ انداز میں فضلو سے کہا،”کیوں بھائی فضلو کیا حال ہیں؟ اس بار تو تمہارے باغ میں خوب بہار آئی ہوئی ہے۔  <EOS> “ چیتے کو دیکھ کر فضلو کی سٹی گم ہو گئی اور اس کے ہونٹوں سے بانسری پھسل کر گھاس پر گر گئی اور اس نے سٹپٹا کر کہا۔  <EOS> ”شکر ہے جناب۔  <EOS> بس اللہ کا کرم ہے۔  <EOS> “  <EOP>  ”دوست! ذرا جلدی کرو۔  <EOS> میرے لنچ کا وقت ہے۔  <EOS> وہ سامنے جو دو بیل بندھے ہیں ان میں سے سفید والا لے آؤ۔  <EOS>   <EOP>  اس کا گوشت یقینا لذیذ ہوگا۔  <EOS> “ پہلے تو فضلو کی جان میں جان آئی کہ جنگل کے بادشاہ کی اس پر بری نظر نہیں ہے۔  <EOS> اس کے بعد اس نے کچھ سوچ کر التجا کی۔  <EOS> ”حضور! یہ بیل تو میری روٹی روزی کا سہارا ہیں۔  <EOS> اس کے بغیر میں کھیتی کیسے کروں گا۔  <EOS> “ ”بھئی ہم سے یہ فضول باتیں مت کرو۔  <EOS> یہ تمہارا معاملہ ہے۔  <EOS> جلدی بیل نہلا کر لاؤ اتنے میں پنجے اور دانت تیز کر لوں۔  <EOS>   <EOP>  “  <EOP>  ”جو حکم سرکار۔  <EOS> لیکن آپ یقین کریں کہ اس بوڑھے بیل کو مقابلے میں میری گائے کا گوشت بہت نرم اور لذیذ ہو گا۔  <EOS> اگر آپ کہیں تو میں گھر سے گائے کھول لاؤں۔  <EOS> “ فضلو نے کانپتے ہوئے کہا۔  <EOS>  ”اچھا تو پھر دوڑتا ہوا جا اور فٹا فٹ آ۔  <EOS> سوچ لے اگر دیر ہوئی تو میں تیرے دونوں بیلوں کو ہڑپ کر جاؤں گا۔  <EOS> شیر دہاڑا۔  <EOS>   <EOP>  فضلو سیدھا اپنے دوست شرفو درزی کے پاس گیا۔  <EOS>   <EOP>  شرفو نا صرف بہت ذہین تھا بلکہ فضلو سے اس کی گہری دوستی بھی تھی۔  <EOS> فضلو نے اپنے دوست کو پوری کہانی سناتے ہوئے تجویز مانگی کہ کیسے بھوکے چیتے سے پیچھا چھڑایا جائے۔  <EOS> شرفو تھوڑی دیر تک اپنے گنجے سر پر دو انگلیوں سے طبلہ بجاتا رہا اور پھر بولا۔  <EOS> “  <EOP>  ”ٹھیک ہے دوست۔  <EOS> تم فکر نا کرو میں کچھ بندوبست کرتا ہوں۔  <EOS> شرفو نے الماری میں سے سفید لٹھے کے دو تھان نکالے۔  <EOS>   <EOP>  کپڑا زمین پر بچھا کر اس نے کاٹنا شروع کیا اور دس منٹ میں دس فٹ لمبا ایک پائجامہ تیار کر لیا۔  <EOS> اس کے بعد اس نے اپنے چھپر سے دو بانس نکالے اور فضلو سے کہا کہ وہ یہ بانس رسی سے اچھی طرح اپنے پیروں میں باندھ لے۔  <EOS> اس کے بعد شرفو نے وہ پائجامہ بانسوں اور فضلو کے پیروں پر چڑھا دیا۔  <EOS> جب فضلو دیوار کا سہار لے کر کھڑا ہوا تو اس کا قد پندرہ فٹ ہو چکا تھا اور شرفو اس کے سامنے بونا لگ رہا تھا۔  <EOS>   <EOP>  فضلو لیٹ کر دروازے سے نکلا اور باغ کی طرف چل دیا۔  <EOS> راستے میں لوگ حیرت سے اس کو مڑ مڑ کر دیکھ رہے تھے۔  <EOS> فضلو نے سر پر ایک بڑا پگڑ باندھا ہوا ہوتا اور وہ بنکارتا ہوا جا رہا تھا۔  <EOS>   <EOP>  ”ارے مجھے بھوک لگ رہی ہے۔  <EOS> بہت دن ہو گئے کسی چیتے کا گوشت نہیں کھایا۔  <EOS> دو دن پہلے ایک شیر کھایا تھا لیکن مزہ نہیں آیا۔  <EOS> “  <EOP>  باغ کی مینڈھ پر بھوک سے بلبلاتے چیتے نے دیکھا کہ ایک دیو نما مخلوق اسے کھانے کے لئے بے چین ہے تو وہ دم دبا کر بھاگ نکلا۔  <EOS>   <EOP>  جس طرح انسانوں کو ایک نا ایک خوشامدی کی ضرورت ہوتی ہے جو اس کی جھوٹی تعریف کرتا رہے اسی طرح گیدڑ جھگڑالو چیتے کا خاص چمچہ تھا جو ہر وقت اس کی خوشامد میں لگا رہتا تاکہ چیتے کی جھوٹی ہڈیاں اسے مل سکیں۔  <EOS> گیدڑ جھگڑالو جامن کے درخت کے نیچے چھپا یہ سارا ماجرا دیکھ رہا تھا۔  <EOS> چیتے کو دم دبا کر بھاگتا دیکھ کر اس نے چیتے کو روک کر کہا۔  <EOS> ”حضور آپ کہاں بھاگے جا رہے ہیں۔  <EOS>   <EOP>  فضلو نے آپ کو بیوقوف بنایا ہے۔  <EOS> یہ بھوت نہیں فضلو کا دوست شرفو درزی ہے۔  <EOS> اس نے آپ کو ڈرانے کے لئے بھیس بدلا ہے۔  <EOS> “  <EOP>  مجھے معلوم ہے تو جھوٹا ہے۔  <EOS> تو مجھے اس بھوت کے حوالے کر کے چمپت ہو جائے گا۔  <EOS> چیتے نے غصے سے کہا، ”حضور! اگر آپ مجھے جھوٹا سمجھتے ہیں تو میری دم اپنی دم سے باندھ لیں تاکہ آپ کی مصیبت کے وقت میں بھاگ نا سکوں۔  <EOS> “  <EOP>  یہ سن کر چیتے کو اطمینان ہوا اور اس نے اپنی دم گیدڑ جھگڑالو کی دم سے باندھ لی اور واپس باغ کا رخ کیا۔  <EOS>   <EOP>  شرفو نے گیدڑ اور چیتے کو کھسر پسر کرتے ہوئے دیکھ لیا تھا اور اس نے تاڑ لیا تھا کہ چیتا واپس آ کر حملہ کرنے کی کوشش کرے گا۔  <EOS> شرفو جلدی سے نیم کے درخت پر لگے شہد کی مکھیوں کے چھتے کے نزدیک گیا اور زور سے اس پر ہاتھ مارا۔  <EOS> شہد کی مکھیاں اس کے چہرے پر لپٹ گئیں اور ڈنک مارنے شروع کر دیئے۔  <EOS> شرفو نے قریب رکھی چونے کی بالٹی سے چونا نکال کر اپنے چہرے پر مل لیا۔  <EOS>   <EOP>  اسے معلوم تھا کہ چونا شہد کی مکھیوں کے کاٹے کا فوری علاج ہے۔  <EOS> اب اس کا چہرہ سوج کر غبارہ ہو گیا تھا اور چونا لگنے کی وجہ سے بہت بھیانک لگ رہا تھا۔  <EOS> چیتے اور گیدڑ کو اپنی طرف آتا دیکھ شرفو نے کہا، ”شاباش گیدڑ میاں تم ہمارے ساتھ مل کر چیتے کو باندھ کر لانے میں کامیاب ہو گئے ہم تمہیں کھانے کے بعد انعام دیں گے۔  <EOS> “  <EOP>  چیتے نے جو قریب آ کر شرفو کو دیکھا تو وہ اسے بھوت سمجھ کر کانپ گیا۔  <EOS>   <EOP>  اس کو گیدڑ پر بھی بہت غصہ آ رہا تھا جو اس کو پھانس کر واپس لایا تھا۔  <EOS> چیتا ڈر کر بھاگ کھڑا ہوا۔  <EOS> کیونکہ گیدڑ اس کی دم سے بندھا ہوا تھا اس لئے وہ بھی گڈھوں، کانٹوں میں گھسٹتا جا رہا تھا، ایک پتھر سے ٹکرا کر وہ چیتے کی دم سے الگ ہوا اور پانی سے بھرے ایک گہرے گڈھے میں جاگرا۔  <EOS> فضلو کی جان میں جان آئی اور اسے عقلمند اور مہربان دوست کو گلے لگانے کے لئے جامن کے درخت پر چڑھنا پڑا۔  <EOS>   <EOP>  <EOT>
محمد مجیب ایک عقاب بادلوں کو چیرتا ہوا کوہ قاف کی چوٹیوں پر پہنچا اور ان کا چکر لگا کر ایک صدیوں پرانے دیودار کے درخت پر جا بیٹھا۔  <EOS> وہاں سے جو منظر دکھائی دے رہا تھا، اس کی خوبصورتی میں وہ محو ہو گیا۔  <EOS> اسے ایسا معلوم ہو رہا تھا کہ دنیا ایک سرے سے دوسرے سرے تک تصویر کی طرح سامنے کھلی رکھی ہے۔  <EOS> کہیں پر دریا میدانوں میں چکر لگاتے ہوئے بہہ رہے ہیں۔  <EOS>  کہیں پر جھیلیں اور اُن کے آس پاس درختوں کے کنج پھولوں سے لدے ہوئے بہار کی پوشاک میں رونق افروز ہیں۔  <EOS> کہیں پر سمندر خفگی سے اپنے ماتھے پر بل ڈالے کوے کی طرح کالا ہو رہا ہے۔  <EOS>  عقاب نے آسمان کی طرف دیکھ کر کہا ”اے اللہ میں تیرا کہاں تک شکر ادا کروں۔  <EOS> تو نے مجھے اڑنے کی ایسی طاقت دی ہے کہ دنیا میں کوئی بلندی نہیں ہے، جہاں میں پہنچ نہ سکوں، میں فطرت کے منظروں کا لطف ایسی جگہ بیٹھ کر اٹھا سکتا ہوں جہاں کسی اور کی پہنچ نہیں۔  <EOS>  (جاری ہے)  <EOP>  “  <EOP>  ایک مکڑی درخت کی ایک شاخ سے بول اٹھی۔  <EOS>  ”تم کیوں اپنے منہ میاں مٹھو بنتے ہو؟ کیا میں تم سے کچھ نیچی ہوں؟“  <EOP>  عقاب نے مڑ کر دیکھا۔  <EOS> واقعی ایک مکڑی نے اس کے چاروں طرف شاخوں پر اپنا جالا تان رکھا تھا اور اسے ایسا گھنا بنا رہی تھی کہ گویا سورج تک کو عقاب کی نظر سے چھپا دے گی۔  <EOS>   <EOP>  عقاب نے حیرت سے پوچھا ”تم اس سربلندی پر کیسے پہنچی؟ جبکہ پرندے بھی جنہیں تجھ سے زیادہ اڑنے کی طاقت ہے، یہاں تک پہنچنے کا حوصلہ نہیں کرتے؟ تم تو کمزور ہو، کیا تم رینگ کر یہاں آئی ہو؟“  <EOP>  مکڑی نے جواب دیا۔  <EOS>   <EOP>  ”نہیں ایسا تو نہیں ہے۔  <EOS> “  <EOP>  ”تو پھر یہاں کیسے آئیں؟“  <EOP>  ”جب تم اُڑنے لگے تھے تو میں تمہاری دم سے لٹک گئی اور تم نے خود مجھے یہاں پہنچا دیا۔  <EOS> لیکن میں یہاں اب تمہاری مدد کے بغیر ٹھہر سکتی ہوں، اور اس لئے میری گزارش ہے کہ تم اپنے آپ کو بے کار بڑا نہ سمجھو۔  <EOS> ۔  <EOS> ۔  <EOS> “  <EOP>  اتنے میں ایک طرف سے ہوا کا جھونکا آیا اور اس نے مکڑی کو اڑا کر زمین پر گرا دیا۔  <EOS>   <EOP>  میرا خیال ہے اور آپ کو بھی مجھ سے اتفاق ہو گا کہ دنیا میں ہزاروں لوگ ہیں جو اس مکڑی سے بہت مشابہ ہیں۔  <EOS> ایسے لوگ بغیر کسی قابلیت اور محنت کے کسی بڑے آدمی کی دم میں لٹک کر بلندی پر پہنچ جاتے ہیں اور پھر ایسا سینہ پھیلاتے ہیں کہ گویا خدا نے ان کو عقابوں کی سی طاقت بخشی ہے، مگر ضرورت صرف اس کی ہے کہ کوئی ذرا پھونک دے اور وہ پھر زمین پر پہنچ جاتے ہیں۔  <EOS>   <EOP>  <EOT>
جدون ادیب ماریہ محض تیرہ سال کی تھی، مگر امورِ خانہ داری میں ماہر ہو چکی تھی، کیونکہ اس نے دس سال کی عمر میں گھر کی ذمے داری سنبھالی تھی۔  <EOS> ایک دن اس کی والدہ اچانک فوت ہو گئی تھیں، تب سے وہ اپنے چھوٹے بھائی اور والد کا خیال ایک ماں کی طرح رکھنے لگی تھی۔  <EOS> ماریہ کی امی کے انتقال کے بعد اس کے والد بیمار رہنے لگے۔  <EOS>  ان کی بیماری کی وجہ سے اخراجات بڑھ گئے۔  <EOS> جب یہ پتا چلا کہ اس کے والد کو گلے کا سرطان ہے اور ڈاکٹر نے تو صاف صاف کہہ دیا کہ ان کا علاج بیرونِ ملک ہو گا اور اس کے لئے دس لاکھ روپے کی ضرورت ہے۔  <EOS> وہ یہ تصور کر کے ہی کانپ جاتی تھی کہ اگر اس کے والد بھی امی کی طرح ساتھ چھوڑ گئے تو وہ اپنے آٹھ سالہ بھائی کے ساتھ کیسے زندگی گزارے گی۔  <EOS>  ماریہ ایک سنجیدہ مزاج لڑکی تھی، مگر اسے فٹ بال دیکھنا پسند تھا اور خاص طور پر براہِ راست میچ دیکھنا تو اس کی واحد تفریح تھی۔  <EOS>  (جاری ہے)  <EOP>  اس کا پسندیدہ فٹ بالر قاسم بلوچ تھا، جو شائقین کے دلوں پر راج کرتا تھا۔  <EOS> اپنے عمدہ کھیل سے وہ پورے شہر کا ہیرو بن چکا تھا۔  <EOS> ماریہ کو جب پتا چلا کہ شہر میں ایک میچ ہونے والا ہے تو وہ اس میچ کو دیکھنے کے لئے مچل گئی، مگر میچ کا ٹکٹ لینے کے لئے اس کے پاس پیسے نہیں تھے۔  <EOS> اس کے والد نے جیسے تیسے کر کے ایک ٹکٹ حاصل کر لیا۔  <EOS>   <EOP>  ماریہ کو خواتین والے حصے میں سب سے آگے جگہ ملی۔  <EOS>   <EOP>  کھلاڑیوں سے زیادہ تماشائیوں کا جوش قابلِ دید تھا۔  <EOS> قاسم نے اپنے پرستاروں کو مایوس نہیں کیا۔  <EOS>   <EOP>  ماریہ کے موبائل فون پر ایک سہیلی کی کال آ گئی۔  <EOS> شور کی وجہ سے ماریہ کو آواز نہیں آ رہی تھی۔  <EOS> وہ آگے کو جھک کر بات کر رہی تھی کہ قاسم کی ضرب سے فٹ بال اُڑتی ہوئی آ کر سیدھی ماریہ کے سر میں لگی۔  <EOS> اس کا سر کرسی سے ٹکرایا اور وہ زخمی ہو گئی۔  <EOS>   <EOP>  پورے اسٹیڈیم کے ساتھ قاسم نے بھی بڑی اسکرین پر ماریہ کو زخمی ہوتے دیکھا۔  <EOS>   <EOP>  ماریہ کو چوٹ زیادہ نہیں لگی تھی۔  <EOS> اس نے میچ چھوڑنے سے انکار کر دیا تھا، اس لئے وہیں پر اس کی پٹی کر دی گئی۔  <EOS> میچ تھوڑی دیر کے لئے رکا تھا، مگر پھر شروع ہو گیا۔  <EOS> قاسم نے میچ کے آخری لمحات میں گول کر کے اپنی ٹیم کو میچ جتوا دیا۔  <EOS>   <EOP>  میچ ختم ہوتے ہی قاسم سیدھا ماریہ کے پاس آیا۔  <EOS> ماریہ سوچ بھی نہیں سکتی تھی کہ قاسم جیسا بڑا فٹ بالر اتنا بڑا انسان بھی ہو گا۔  <EOS>   <EOP>  قاسم نے ماریہ کے سر پر ہاتھ پھیرا اور پھر اپنی شرٹ اُتار کر دستخط کر کے ماریہ کو دے دی۔  <EOS> پھر کچھ سوچ کر اس نے اپنے مینیجر سے کچھ پیسے لیے اور ماریہ کو دینے کی کوشش کی، مگر ماریہ نے ہاتھ کھینچ لیا اور معذرت کرتے ہوئے بولی:” معاف کیجیے سر! میں یہ پیسے نہیں لے سکتی، آپ نے جو میرے لئے کیا، وہی کافی ہے۔  <EOS> “  <EOP>  ”تم ایک اچھی اور مختلف لڑکی ہو۔  <EOS>   <EOP>  “ قاسم مسکرایا:”خوددار بھی ہو۔  <EOS> “  <EOP>  ”بس میں فطراً ایسی ہی ہوں۔  <EOS> “ وہ انکساری سے مسکرائی۔  <EOS>   <EOP>  ماریہ گھر پہنچی تو پتا چلا کہ اس کے والد کی تکلیف بڑھ گئی تھی، اس لئے انھیں پڑوسی ہسپتال لے گئے ہیں۔  <EOS> ماریہ دوڑی دوڑی ہسپتال پہنچی تو اسے سرجن ڈاکٹر نے بلایا۔  <EOS> وہ ڈاکٹر کے کمرے میں پہنچی تو ڈاکٹر نے بغیر کسی تمہید کے کہا:”لڑکی! جلدی سے پیسے کا بندوبست کرو اور ان کو باہر لے جاؤ۔  <EOS>   <EOP>  “  <EOP>  ”مگر ڈاکٹر صاحب! میرے پاس تو پیسے نہیں ہیں۔  <EOS> “ ماریہ بے بسی سے بولی۔  <EOS>   <EOP>  ڈاکٹر صاحب نے چند لمحے غور سے ماریہ کی طرف دیکھا پھر بولے:”سوشل میڈیا پر آج کے میچ کے چرچے ہیں اور ساتھ میں تمہارے بھی، کیا تم جانتی ہو؟“  <EOP>  ”نہیں ڈاکٹر صاحب!“ ماریہ حیران ہوتے ہوئے بولی:”کیونکہ میرے پاس ٹچ موبائل فون نہیں ہے۔  <EOS> “  <EOP>  ”اوکے․․․․“ ڈاکٹر نے سر ہلایا اور بولے:”سوشل میڈیا پر تمہیں ایک خوش قسمت اور خوددار لڑکی کے طور پر نمایاں کیا جا رہا ہے۔  <EOS>   <EOP>  میرے پاس ایک تجویز ہے، تمہیں قاسم بلوچ نے جو شرٹ دی ہے، وہ تم مجھے دے دو۔  <EOS> میرا ایک کڑور پتی دوست قاسم بلوچ کا پرستار ہے،وہ تمہارے والد کے علاج کا سارا خرچہ اُٹھائے گا۔  <EOS> بولو․․․․  <EOP>  ماریہ کی آنکھوں میں آنسو آ گئے۔  <EOS> اس نے شرٹ کو چوما اور ڈاکٹر کو دیتے ہوئے بولی:”میرے لئے میرے والد سے بڑھ کر کچھ نہیں۔  <EOS> بس میرے والد کو بچا لیں۔  <EOS> “  <EOP>  ڈاکٹر نے شرٹ لے لی۔  <EOS>   <EOP>  اسی رات ماریہ کے والد کو علاج کے لئے بیرونِ ملک روانہ کر دیا گیا۔  <EOS> اگلے دن ان کا آپریشن ہوا، ماریہ کو جب اطلاع ملی کہ اس کے والد کو ہوش آ گیا ہے تو سجدہ میں گر گئی۔  <EOS> جس دن ماریہ کے والد گھر پہنچنے والے تھے، ماریہ نے کچھ خرچہ کر کے گھر کو سجا دیا تھا۔  <EOS> وہ گھر پہنچے تو گھر کو سجا ہوا دیکھ کر خوش ہو گئے۔  <EOS>   <EOP>  تھوڑی دیر بعد ایک موٹر سائیکل آ کر رکی۔  <EOS> کوریئر کمپنی کے نمائندے نے پھولوں کا گلدستہ اور ایک ڈبا ماریہ کو دیا۔  <EOS> ماریہ نے حیرانی سے پارسل وصول کیا۔  <EOS> وہ یہ جان کر پاگل ہو گئی کہ پھول قاسم بلوچ نے بھجوائے تھے۔  <EOS> وہ ایسا ہی عظیم انسان تھا۔  <EOS> اس نے ماریہ کے بارے میں پَل پَل کی خبر رکھی تھی اور تحفہ بھی اسی نے بھیجا تھا۔  <EOS>   <EOP>  <EOT>
کاشان صادق، کراچی ذکی، زید اور احمر اسکول کی چھٹی کے بعد حسبِ معمول اکٹھے گھر واپس آ رہے تھے کہ اچانک ایک سفید رنگ کی کار اُن کے پاس آ کر رُکی۔  <EOS> کار میں بیٹھے ادھیڑ عمر شخص نے ہاتھ کے اشارے سے انھیں اپنے قریب بلایا اور کسی جگہ کا ایڈریس معلوم کرنا چاہا۔  <EOS> وہ تینوں جیسے ہی کار کے پاس پہنچے تو کار کے پچھلے دروازے سے کسی نے ان پر کسی محلول کا اسپرے کر دیا۔  <EOS>  اس کے بعد انھیں کسی چیز کا ہوش نہ رہا۔  <EOS>  جب انھیں ہوش آیا تو انھوں نے اپنے آپ کو ایک چھوٹے سے کمرے میں پایا۔  <EOS> ابھی وہ اس کمرے کا جائزہ لے رہے تھے کہ اچانک کمرے کا آٹومیٹک دروازہ کھلا اور وہی کار والا ادھیڑ عمر شخص کمرے میں داخل ہوا۔  <EOS> اس نے انھیں مسکرا کر دیکھا اور بولا:”بچو!آج تمہیں جی بھر کر کھانا اور تازہ پھل کھانے ہیں۔  <EOS>  (جاری ہے)  <EOP>  پھر کل تمہیں نیلے کیمیکل کے انجیکشن لگائے جائیں گے، جس سے تمہاری ساری یاداشت ختم ہو جائے گی۔  <EOS>   <EOP>  اس کے بعد ہم تمہارے دماغوں کو جیسے چاہیں کنٹرول کریں گے، تاکہ تمہارے ذریعے اپنے خفیہ مقاصد حاصل کر سکیں“ یہ کہہ کر وہ کمرے سے باہر چلا گیا۔  <EOS>   <EOP>  تھوڑی دیر بعد موٹی مونچھوں والا ایک آدمی کھانا اور تازہ پھل لے کر کمرے میں آیا اور بولا:”اگر تم لوگوں کو کسی چیز کی ضرورت ہو تو وہ سرخ بٹن دبا دینا۔  <EOS> “اس نے دروازے کے ایک طرف لگے خفیہ بٹن کی نشاندہی کی، پھر بولا:”پروفیسر صاحب کا حکم ہے کہ تم لوگوں کا بھرپور خیال رکھا جائے۔  <EOS>   <EOP>  “  <EOP>  اس آدمی کے جانے کے بعد ان تینوں نے پہلے تو کھانا اور پھل کھائے اور پھر آپس میں سر جوڑ کر بیٹھ گئے۔  <EOS> آخر ایک ترکیب سوچ لی۔  <EOS> ذکی نے سرخ بٹن دبا دیا۔  <EOS> دروازہ کھلنے سے پہلے زید اور احمر ایک دوسرے سے لڑنے لگے۔  <EOS> دروازے سے داخل ہونے والے موٹی مونچھوں والے آدمی نے ان دونوں کو ایک دوسرے سے الگ کیا، مگر اسی دوران ذکی دروازے سے باہر نکل گیا۔  <EOS>   <EOP>  اس کے باہر نکلتے ہی آٹومیٹک دروازہ خود بخود بند ہو گیا۔  <EOS>   <EOP>  ذکی بڑے سے بنگلے میں احتیاط سے چلنے لگا۔  <EOS> اسے بنگلے کے آخر میں ایک خوبصورت سی لیبارٹری نظر آئی۔  <EOS> وہاں ادھیڑ عمر پروفیسر مختلف تجربات کرتے نظر آیا۔  <EOS> لیبارٹری میں اسے بہت ساری اسپرے کی بوتلیں نظر آئیں۔  <EOS> وہ تیزی سے لیبارٹری میں داخل ہوا، جیسے ہی وہ لیبارٹری کے اندر آیا، سائرن کی آواز گونجنے لگی، مگر ذکی نے جلدی سے اسپرے کی بوتل اُٹھا کر پروفیسر پر اسپرے کر دیا۔  <EOS>   <EOP>  اسپرے ہوتے ہی وہ بے ہوش ہو گیا۔  <EOS> سائرن کی آواز سن کر لیبارٹری میں چار گارڈز داخل ہوئے ،جن پر ذکی نے فوری طور پر وہی اسپرے کیا، جس سے وہ بھی بے ہوش ہو گئے۔  <EOS> ذکی نے مزید وقت ضائع کیے بغیر پروفیسر کی جیب سے موبائل نکالا اور پولیس کو فون کر دیا۔  <EOS> کچھ ہی دیر میں پولیس بنگلے کے اندر داخل ہو گئی اور ان سب کو گرفتار کر لیا۔  <EOS>   <EOP>  <EOT>
شازیہ کاشف، کراچی عمر اور ہادی کو سیر کرنے کا بہت شوق تھا۔  <EOS> اتوار کی چھٹی تھی۔  <EOS> دونوں نے جنگل جا کر گھومنے کا منصوبہ بنایا۔  <EOS> اس سے پہلے وہ کبھی جنگل میں نہیں گئے تھے۔  <EOS> جنگل کی پُرسکون خاموشی میں درختوں کے درمیان چلتے چلتے ان کی نظر ایک ننھے سے خرگوش پر پڑی جو ان کی طرف معصومانہ نظروں سے دیکھ رہا تھا۔  <EOS> عمر نے اپنے بیگ سے بسکٹ نکال کر خرگوش کو دیا، جسے وہ منہ میں دبا کر ایک طرف بھاگ گیا۔  <EOS>  دونوں نے جنگل میں خوب مزے کیے، تتلیوں کے پیچھے بھاگے۔  <EOS> گھاس میں لوٹ پوٹ ہوئے، درختوں پر چڑھے اور اُترے۔  <EOS> کھانا کھا کر دونوں نے واپس گھر جانے کا ارادہ کیا، مگر یہ کیا؟ وہ دونوں چاروں طرف سے گھنے درختوں میں گھرے ہوئے تھے اور فیصلہ نہیں کر پا رہے تھے کہ واپسی کے لئے کس طرف جائیں! عمر کا خیال تھا کہ دائیں طرف سے واپسی کا سفر شروع کرنا چاہیے، جبکہ ہادی بائیں طرف جانا چاہ رہا تھا۔  <EOS>  (جاری ہے)  <EOP>  عمر ڈر رہا تھا کہ وہ کسی جنگلی جانور کے ہتھے نہ چڑھ جائیں۔  <EOS>   <EOP>  اچانک درخت کے پیچھے سے ننھا خرگوش نکلا اور عمر کے پاؤں پر اپنا سر سہلانے لگا۔  <EOS>   <EOP>  ”دیکھو ہادی!یہ وہی خرگوش ہے، جسے ہم نے بسکٹ دیا تھا۔  <EOS> “عمر بولا۔  <EOS>   <EOP>  خرگوش چند قدم آگے گیا اور واپس پلٹ کر ان کے پاس آیا۔  <EOS> ایسا تین مرتبہ ہوا۔  <EOS> چوتھی مرتبہ جب خرگوش آگے بڑھا تو وہ دونوں بھی اس کے پیچھے پیچھے چلنے لگے۔  <EOS> تھوڑی دیر چلنے کے بعد وہ دونوں خرگوش کے ساتھ جنگل سے باہر موجود تھے۔  <EOS> انھوں نے شکریہ کے طور پر بچا ہوا بسکٹ خرگوش کو دیا، جسے اس نے فوراً منہ میں دبا لیا۔  <EOS> وہ دونوں ہنسی خوشی اپنے گھر کو روانہ ہو گئے۔  <EOS>   <EOP>  <EOT>
نذیر انبالوی نہر کنارے برگد کے پیڑ پر جہاں پرندوں نے اپنے آشیانے بنائے تھے، وہیں انسانوں نے بھی اس کی چھاؤں سے فائدہ اُٹھایا تھا۔  <EOS> نان چنے والے اشرف نے وہاں ریڑھی لگائی تو چند دنوں بعد ایک لسی والا اور پھل بیچنے والا بھی وہاں آ گیا۔  <EOS> لوگ نان چھولے کھاتے اور ٹھنڈی، مزے دار لسی پیتے۔  <EOS> جب نان پکوڑے والے جواد نے وہاں آ کر ٹھیا لگایا تو اشرف کو اچھا نہیں لگا تھا۔  <EOS>  اس نے اپنے گاہکوں کو بتانا شروع کیا کہ جواد جس تیل میں پکوڑے تلتا ہے وہ انتہائی گھٹیا ہے۔  <EOS> پکوڑے بنانے کے لئے بیسن میں آٹا ملا دیتا ہے۔  <EOS> نان بھی اچھے نہیں ہوتے۔  <EOS> غرض اشرف کی پوری کوشش تھی کہ کوئی گاہک جواد کی طرف نہ جائے۔  <EOS>  ایک دن جواد پکوڑے تلنے میں مصروف تھا کہ ایک گاہک زیادہ مقدار میں پکوڑے اور نان لینے جواد کے پاس آیا۔  <EOS>  (جاری ہے)  <EOP>  ”پکوڑے تو مل جائیں گے، مگر نان آنے میں کچھ وقت لگے گا۔  <EOS>   <EOP>  “ جواد نے آلو کی ٹکیا گرم تیل کی کڑاہی میں ڈالتے ہوئے جواب دیا۔  <EOS>   <EOP>  ”مجھے تو جلدی ہے، دفتر میں سبھی بھوکے بیٹھے ہیں۔  <EOS> میں کسی اور جگہ سے نان پکوڑے لے لوں گا۔  <EOS> “  <EOP>  یہ کہہ کر گاہک چلنے کے لئے موٹر سائیکل پر سوار ہونے لگا تو جواد بولا:”بھائی ٹھیرو! میں اشرف بھائی سے نان لے لیتا ہوں۔  <EOS> “  <EOP>  اشرف نے یہ جملہ سن لیا تھا۔  <EOS> بولا:”میرے پاس نان کہاں سے آئے؟ میں نے اپنے گاہکوں کے لئے رکھے ہیں۔  <EOS>   <EOP>  “ جواد کو سوال سے پہلے جواب مل گیا تھا۔  <EOS>   <EOP>  ”اشرف بھائی! چار نان کم ہیں، لڑکا راستے میں ہے۔  <EOS> وہ آئے گا تو چار نان واپس کر دوں گا بھائی! اس وقت انکار نہ کرو۔  <EOS> “ جواد نے کہا۔  <EOS>   <EOP>  ”کہہ جو دیا، فالتو نان نہیں ہیں۔  <EOS> “ اشرف کا لہجہ انتہائی تلخ تھا۔  <EOS>   <EOP>  ”اچھا اشرف بھائی! خوش رہو۔  <EOS> “ جواد مایوس ہو کر اپنی ریڑھی کے پاس آ گیا۔  <EOS>   <EOP>  گاہک تو گویا ہوا کے گھوڑے پر سوار تھا، وہ دونوں کی گفتگو سن چکا تھا، وہ بغیر کچھ کہے موٹر سائیکل پر بیٹھ کر تیزی سے وہاں سے چلا گیا۔  <EOS>   <EOP>  پھر اتفاق یہ ہوا کہ اشرف کے پاس گاہک زیادہ اور نان کم پڑ گئے۔  <EOS> جواد سب کچھ دیکھ رہا تھا، وہ جان گیا تھا کہ اشرف کو نان درکار ہیں۔  <EOS> وہ دس نان لے کر اشرف کی طرف بڑھا۔  <EOS>  نان دیکھ کر اشرف نے ناخوش گوار انداز میں اُسے گھورا:”یہ سب کیا ہے؟“  <EOP>  ”وہ․․․․․آپ کو نان چاہئیں۔  <EOS> “  <EOP>  ”تو پھر؟“  <EOP>  ”یہ نان رکھ لیجیے۔  <EOS> جب آپ کے نان آئیں گے تو واپس کر دیجیے گا۔  <EOS>   <EOP>  “ جواد نے ہاتھ میں پکڑا پیکٹ ریڑھی پر رکھا تو اشرف چلایا:”اُٹھاؤ یہ نان، جلدی کرو!مجھے تمہارے نان نہیں چاہئیں۔  <EOS> تم کیا سمجھتے ہو کہ میں تمہیں یہاں مستقل کھڑا رہنے دوں گا۔  <EOS> بڑے آئے نان دینے والے۔  <EOS> “پاس کھڑے گاہکوں نے کچھ کہنا چاہا تو اشرف اسٹیل کے بڑے پتیلے میں تیزی سے چمچ چلانے لگا۔  <EOS>   <EOP>  ایک دن اچانک شور مچا کہ بلدیہ والے تجاوزات ہٹانے کے لئے آ رہے ہیں۔  <EOS>   <EOP>  ان کا ٹرک بازار کے قریب پہنچ چکا ہے۔  <EOS> اشرف نے تیزی سے ریڑھی کا رُخ نہر کنارے ایک کالونی کی گلی کی طرف کر دیا۔  <EOS> جواد ریڑھی کو لے کر باغ کی طرف چلا گیا۔  <EOS> اشرف ریڑھی کو دھکیلتے ہوئے بڑبڑایا:”جواد منحوس ایسا آیا ہے کہ بلدیہ والے بھی آ گئے۔  <EOS> خدا جانے یہ کب ٹلتے ہیں۔  <EOS> “  <EOP>  اس دن اشرف نے جیسے تیسے چھولے فروخت کیے، جواد بھی اس صورتِ حال سے پریشان تھا۔  <EOS>   <EOP>  دونوں اس وقت چکرا سے گئے تھے جب انھیں معلوم ہوا کہ نہر کنارے برگد کے پیڑ تلے بلدیہ والوں نے دو آدمی پہرے پر بٹھا دیے ہیں۔  <EOS> اب وہاں صرف راہ گیروں کو پیڑ کی چھاؤں میں کھڑے ہونے کی اجازت تھی۔  <EOS> کچھ دن بعد اشرف سائیکل پر سوار وہاں پہنچا تو اس کی آنکھوں میں آنسو آ گئے۔  <EOS> چلتا ہوا کاروبار ختم ہوا تو اشرف نئی جگہ کی تلاش میں نکل کھڑا ہوا۔  <EOS> دکانوں کے کرائے سن کر وہ خاموشی سے گھر کی راہ لیتا۔  <EOS>   <EOP>  جواد کی بھی یہی کیفیت تھی۔  <EOS> تین مرلے کا ایک پلاٹ اس کے پاس تھا، خواہش تھی کہ اس پر مکان تعمیر کیا جائے، مگر ایسا ہوا نہیں۔  <EOS> پلاٹ بیچ کر اس نے نہر کے قریب والی مارکیٹ کے اندر چھوٹی سی ایک دکان لے لی۔  <EOS> اس کے گاہکوں کو جلد اس کی دکان کا علم ہو گیا۔  <EOS>   <EOP>  ایک دن ایک گاہک نے افسوس کا اظہار کرتے ہوئے جواد کو بتایا کہ اشرف برگد کے نیچے سے جگہ چھن جانے کے بعد مزدوری کرنے پر مجبور ہے، جواد یہ جان کر افسردہ ہو گیا تھا۔  <EOS>   <EOP>  برگد تلے ایک موچی بھی بیٹھتا تھا۔  <EOS> اس نے اشرف کا گھر دیکھا ہوا تھا۔  <EOS> جواد موچی کے بتائے پتے پر پہنچا تو اچانک بجلی چلی گئی۔  <EOS> اب ہر طرف اندھیرا تھا۔  <EOS> جواد نے موبائل کی ٹارچ سے روشنی کی اور اگلے ہی لمحے ایک پرانے سے دروازے پر دستک دی۔  <EOS>   <EOP>  ”کون ہے بھئی؟“ جواد نے اشرف کی آواز پہچان لی تھی۔  <EOS>   <EOP>  ”میں جواد ہوں، اشرف بھائی!“  <EOP>  جواد․․․․؟ یہ کہہ کر اشرف نے دروازہ کھولا تو جواد کو دیکھ کر نفرت انگیز لہجے میں بولا:”تم․․․․․تم یہاں کیوں آئے ہو؟“  <EOP>  ”وہ ․․․․․اشرف بھائی! میں نے اپنی دکان لے لی ہے۔  <EOS>   <EOP>  “  <EOP>  ”تو پھر․․․․میں کیا کروں گا؟“ اشرف کا لہجہ ابھی تک تلخ تھا۔  <EOS>   <EOP>  ”اشرف بھائی! میرے پاس آ جائیے۔  <EOS> “  <EOP>  ”تو تم مجھے اپنا نوکر بنانے آئے ہو۔  <EOS> “  <EOP>  ”نہیں․․․․نہیں اشرف بھائی! میں ایسا نہیں چاہتا، میں تو چاہتا ہوں کہ آپ وہاں پہلے کی طرح نان چھولے لگائیں۔  <EOS> “  <EOP>  ”نان چھولے․․․․ اور تمہاری دکان میں؟ اشرف کو اپنے کانوں پر یقین نہیں آ رہا تھا۔  <EOS>   <EOP>  ”دکان کی چوڑائی آٹھ فیٹ ہے، چار فیٹ دکان آپ لے لیجیے، اور چار فیٹ دکان میرے استعمال میں رہے گی۔  <EOS> بس اب انکار نہ کیجیے گا۔  <EOS> “ جواد نے محبت سے اشرف کا ہاتھ پکڑ لیا۔  <EOS> اتنی دیر میں بجلی آئی تو گلی میں روشنی ہی روشنی ہو گئی۔  <EOS>   <EOP>  ”میں تمہیں چار نان نہ دے سکا اور تم مجھے چار فیٹ دکان دینے آ گئے۔  <EOS> کون ہو تم؟ انسان ہو یا فرشتہ؟“ اشرف نے جواد کو گلے لگاتے ہوئے پوچھا۔  <EOS>   <EOP>  ”میں ایک ادنا سا انسان ہوں۔  <EOS> کانٹے کے جواب میں کانٹا ہی اُٹھایا جائے تو دنیا کانٹوں سے بھر جائے گی۔  <EOS> کانٹے کا جواب پھول سے دیا جائے تو دنیا کے ساتھ ساتھ آخرت بھی پھولوں جیسی ہو جائے گی۔  <EOS> اب انکار نہیں، اقرار کیجیے۔  <EOS> کل سے چار فیٹ دکان آپ کی ہوئی۔  <EOS> “  <EOP>  ”میں انکار نہیں کروں گا، صرف اتنا کہوں گا کہ میں چار فیٹ جگہ کا کرایہ دوں گا۔  <EOS> اب تم بھی انکار مت کرنا۔  <EOS> “ یہ سن کر جواد نے ہاں میں سر ہلایا۔  <EOS>   <EOP>  جواد کا روشن چہرہ اشرف کی آنکھوں کے سامنے تھا۔  <EOS> وہ جسے منحوس سمجھتا تھا، وہی اس کے لئے رحمت کا فرشتہ بن کر اس کے دروازے پر آ گیا تھا۔  <EOS>   <EOP>  <EOT>
وردہ فیصل بادشاہ ملکی معاملات میں اپنے ان سات درباریوں سے مشورہ کرتا، جنہیں وہ بہت عقل مند سمجھتا تھا۔  <EOS> وہیں ایک فلسفی بادشاہ کے ان مشیروں کا مذاق اُڑاتا تھا کہ یہ سب بے وقوف ہیں۔  <EOS> ایک دن بادشاہ نے اس فلسفی کو بُلا لیا۔  <EOS> وہ ساتویں عقل مند بھی وہاں موجود تھے۔  <EOS> بادشاہ نے فلسفی سے اس بات کی وضاحت مانگی۔  <EOS>  فلسفی نے کہا:”میں صرف ایک سوال ان ساتوں سے کروں گا، یہ اس کا جواب دیں۔  <EOS>  ان سب کو ایک دوسرے سے الگ بیٹھا کر ایک ایک کاغذ دیا جائے۔  <EOS> “ جب سب کو کاغذ مل گیا تو اس نے پوچھا:”روٹی کیا ہے؟ جواب کاغذ پر لکھ کر بادشاہ کو دے دیں۔  <EOS> “ ساتوں عقل مندوں نے الگ الگ جواب لکھا اور کاغذ بادشاہ کو دے دیے۔  <EOS> بادشاہ نے جواب پڑھنے شروع کیے۔  <EOS>  (جاری ہے)  <EOP>  پہلے کا جواب تھا:”روٹی ایک خوراک ہے۔  <EOS> “  <EOP>  دوسرے نے لکھا تھا:”یہ آٹے کو پانی میں گوندھ کر پکائی جانے والی چیز ہے۔  <EOS>   <EOP>  “  <EOP>  تیسرے کی تحریر تھی:”جس گندم سے روٹی بنائی جاتی ہے،وہ اللہ کا تحفہ ہے۔  <EOS> “  <EOP>  چوتھے کا جواب تھا:”یہ گول سا ایک پکوان ہے۔  <EOS> “  <EOP>  پانچویں نے لکھا تھا:”اس کے معنی بدلتے رہتے ہیں۔  <EOS> “  <EOP>  چھٹے نے لکھا تھا:”یہ غذائیت سے بھرپور چیز ہے۔  <EOS> “  <EOP>  ساتویں کا جواب تھا:”اس چیز کی بنیاد گندم ہے، جو پیٹ بھرنے کے کام آتی ہے۔  <EOS>   <EOP>  “  <EOP>  فلسفی یہ سب جواب سن کر کہنے لگا:”جب یہ عالم فاضل لوگ ایک ہی چیز پر متفق نہیں ہیں تو ملکی معاملات میں کیا مشورہ دیں گے۔  <EOS> جب یہ متفقہ فیصلہ کر چکیں کہ روٹی کیا ہے، تب ان سے مشورہ کرنا مفید ہو گا۔  <EOS> اب آپ بتائیں میں نے ان کے بارے میں جو کچھ کہا ہے،وہ صحیح ہے یا غلط۔  <EOS> عالی جاہ! کیا آپ ملکی معاملات ان لوگوں کے سپرد کر سکتے ہیں جو روٹی کے بارے میں ایک رائے نہیں رکھتے، جسے وہ روزانہ کھاتے ہیں۔  <EOS> “  <EOP>  <EOT>
احسن اختر ہمارا گاؤں سندھ کے ایک دور دراز مقام پر واقع تھا۔  <EOS> ایک طرف ریتیلا میدان تو دوسری طرف کھیت اور برساتی نہر اور تیسری طرف شہر کو جانے والی سڑک تھی، جہاں تیز رفتار ٹرک اور دوسری گاڑیاں گزرتی تھیں۔  <EOS> چوتھی طرف پہاڑیاں تھیں، جہاں برسات کے بعد ایسی ہریالی ہو جاتی کہ علاقہ جنت کا نمونہ پیش کرنے لگتا۔  <EOS> ہم گاؤں کے بچے پڑھائی سے فارغ ہو کر اپنے مویشی لے کر پہاڑوں پر چلے جاتے، جہاں سے ہم شام کے وقت واپس آ جاتے۔  <EOS>  نثار، ارباب اور میں ہم جماعت تھے۔  <EOS> تقریباً ایک جیسے کپڑے پہنتے اور جب ایک دوسرے کے گلے میں ہاتھ ڈالے گاؤں کی گلیوں میں دوڑتے تو نیا آنے والا یہی سمجھتا کہ ہم تینوں ایک ہی گھر میں رہنے والے بھائی ہیں۔  <EOS> ہم تینوں پڑھائی کے بعد تیز دھوپ میں اپنے گھر کے بکرے بکریاں لے کر پہاڑیوں کی طرف نکل جاتے۔  <EOS>  (جاری ہے)  <EOP>  تمام بکرے بکریاں مل کر ایک بڑے ریوڑ کا منظر پیش کرتیں۔  <EOS>   <EOP>  پہاڑ پر جا کر ایک مخصوص جگہ بکریاں چھوڑ دی جاتیں جو ایک مخصوص وقت کے بعد گھوم کر ہمارے پاس واپس آ جاتیں۔  <EOS>   <EOP>  کھانے پینے، اسکول کا کام کرنے اور آنکھ مچولی کھیلنے میں ہمارا وقت گزرتا جاتا۔  <EOS> ہم روز سوچتے علاقے کے سب سے اونچے پہاڑ کی جانب چل کر نئے نظارے دیکھیں گے، لیکن جب اندھیرا چھانے لگتا تو ہم واپس آ جاتے۔  <EOS>   <EOP>  اسکول کی چھٹیوں کے دن تھے۔  <EOS>   <EOP>  ایک روز ہم تینوں دوست اپنے مویشی لے کر صبح سویرے ہی نکل کھڑے ہوئے۔  <EOS> پہاڑی کی جانب کا راستہ مون سون کی برسات کے بعد دلکش منظر پیش کر رہا تھا۔  <EOS> پہاڑیاں سبزے سے بھر چکی تھیں۔  <EOS> خود رو بیر، امرود اور دیگر درخت پھلوں سے لدے ہوئے تھے۔  <EOS> مویشی بھی خوشی خوشی گھاس پھوس چرتے ہوئے آگے بڑھتے چلے گئے۔  <EOS>   <EOP>  ہم اپنی منزل پر پہنچ گئے۔  <EOS> نثار آج بہت خوش تھا۔  <EOS>   <EOP>  وہ رات ہی اپنی والدہ سے گوشت میں مصالحہ لگوا کر لایا تھا کہ ہم سیخ پر بھون کر کھائیں گے۔  <EOS>   <EOP>  ارباب اور میں بھی اپنے گھروں سے کچھ خاص چیزیں بنوا کر لے آئے تھے۔  <EOS>   <EOP>  نثار نے ہماری مخصوص جگہ سے ہٹ کر نسبتاً اونچی جگہ منتخب کی، جہاں سے ہمارے مویشی بھی نیچے وادی میں چرتے نظر آتے رہیں اور گاؤں کی جانب بھی نگاہ پڑتی رہے۔  <EOS> ہم نے کھانے پینے کی تیاریاں شروع کیں، خوش گپیاں بھی ساتھ ساتھ چلتی رہیں۔  <EOS>   <EOP>  ارباب سیخوں پر گوشت پرونے لگا، میں اور نثار پتھروں کا چولہا تیار کرنے لگے۔  <EOS> چولہا بنانے کے بعد ہم نے ارد گرد سے لکڑیاں اِکٹھی کیں۔  <EOS>   <EOP>  دوپہر ہو چلی تھی، دور گاؤں کی مسجد سے موٴذن صاحب کے اذان دینے کی آواز سنائی دینے لگی۔  <EOS>   <EOP>  ہم تینوں نے باجماعت نماز ادا کی اور کھانا بنانے کی تیاری کے لئے چولہے میں آگ سلگا دی۔  <EOS> کچھ دیر میں کھانا بن چکا تھا۔  <EOS>   <EOP>  ہم تینوں دوست کھانے پر بیٹھے ہی تھے کہ گاؤں کی جانب سے شدید فائرنگ کی آوازیں سنائی دینے لگیں۔  <EOS> ہم سہم سے گئے۔  <EOS>   <EOP>  مویشی بھی اپنے کان کھڑے کر کے یکجا ہو کر اپنی روز کی مخصوص جگہ کی جانب اکٹھے ہونا شروع ہو گئے۔  <EOS> گاؤں کی جانب سے چیخ و پکار کی آوازیں بھی آئیں، ہم حیران تھے کہ کیا ہوا ہے! اور ہمیں کیا کرنا چاہیے؟  <EOP>  اچانک گاؤں کی جانب سے چھ نقاب پوش بھاگتے ہوئے پہاڑوں کی جانب آتے دکھائی دیے۔  <EOS>   <EOP>  ان کے پاس اسلحہ بھی نظر آ رہا تھا، جسے وہ وقفے وقفے سے استعمال کر رہے تھے۔  <EOS> ان کے پیچھے ہمارے گاؤں کے کچھ لوگ بھی لاٹھیاں اور ڈنڈے اُٹھائے شور مچاتے نظر آ رہے تھے، لیکن وہ کافی دور تھے۔  <EOS> ہم سمجھ گئے کہ گاؤں میں ڈاکوؤں نے واردات کی ہے۔  <EOS>   <EOP>  ہم تینوں اونچی جگہ موجود تھے۔  <EOS> ہم نے فوری طور پر آنے والے نقاب پوشوں کے اوپر بھاری پتھر پھینکنے شروع کر دیے۔  <EOS>   <EOP>  پہلے ہی حملے میں دو نقاب پوش سر میں پتھر لگنے سے گر پڑے۔  <EOS> بقیہ میں سے آدھے نقاب پوشوں نے ہماری طرف شدید فائرنگ شروع کر دی۔  <EOS> گاؤں کی جانب سے آنے والے لوگوں پر بھی فائرنگ کرتے رہے۔  <EOS> ارباب اور میں نسبتاً دور تھے ان کی فائرنگ سے بچ نکلے، لیکن ہمارا تیسرا دوست گولی لگے سے زخمی ہو گیا۔  <EOS>   <EOP>  نثار کا خون بہ رہا تھا۔  <EOS> ہم اسے سنبھالنے کو لپکے، لیکن وہ زخمی حالت میں بھی ڈاکوؤں پر پتھر پھینکنے کا اشارہ اور اصرار کرتا رہا۔  <EOS>   <EOP>  ہم تینوں کے لگنے والے پتھروں سے بقیہ حملہ آور بھی زخمی ہو گئے اور ہماری جانب سے راستہ چھوڑ کر دریا اور کھیتوں کی جانب دوڑ لگا دی۔  <EOS>   <EOP>  فائرنگ کی آوازوں سے ارد گرد کے قریبی گاؤں کے لوگ بھی ہمارے گاؤں کی جانب پہنچ چکے تھے۔  <EOS> جلد ہی حملہ آور پکڑے گئے، جو بعد میں اشتہاری ڈاکو ثابت ہوئے۔  <EOS> ان سب کے سر ہمارے مارے گئے پتھروں سے پھٹے ہوئے تھے۔  <EOS>   <EOP>  نثار زیادہ خون بہ جانے کی وجہ سے بے ہوش ہو چکا تھا، جس کو شہر کے اسپتال لے کر جانے کے انتظامات کیے ہی جا رہے تھے، مگر اس نے ہمارے بازوؤں میں دم توڑ دیا۔  <EOS>   <EOP>  ان ڈاکوؤں نے طویل عرصے سے علاقے کے لوگوں کا جینا حرام کیا ہوا تھا۔  <EOS> ان کی گرفتاری پر انعام مقرر تھا، جو حکومت نے ہم تینوں کو دیا۔  <EOS> ہم نے وہ انعام نثار کے گھر والوں کو دے دیا۔  <EOS> عدالت کے حکم پر ڈاکوؤں کو پھانسی و عمر قید کی سزا دے دی گئی۔  <EOS>   <EOP>  ہمارے گاؤں کے اسکول کا نام تبدیل کر کے نثار گورنمنٹ پبلک ہائی اسکول رکھ دیا گیا۔  <EOS> سالہا سال گزرنے کے بعد آج بھی نثار کی تصویر اسکول کے مرکزی دروازے کے سامنے دیوار پر آویزاں ہے۔  <EOS> ارباب اپنے گھر والوں کے ساتھ بیرونِ ملک چلا گیا۔  <EOS> میں یہ واقعہ زندگی بھر نہیں بھول سکتا۔  <EOS>   <EOP>  <EOT>
حبیب اشرف صبوحی میرے بچپن کی بات ہے۔  <EOS> ہمارے پڑوس میں ایک یتیم لڑکا صفدر اپنے چچا کے پاس رہتا تھا۔  <EOS> پڑھنے لکھنے کا اسے بالکل شوق نہیں تھا۔  <EOS> سارا دن پتنگ بازی اور دوسرے فضول کاموں میں گزارتا اور شرارتیں کرتا تھا۔  <EOS> اس کے چچا اور ان کے گھر والے اس سے بہت پریشان رہتے تھے۔  <EOS> میٹرک میں دو بار فیل ہونے کے بعد جب تیسری مرتبہ بڑی مشکل سے اس نے میٹرک پاس کیا تو اسے ایک دفتر میں نوکری دلوا دی گئی، چند سالوں کے بعد وہ اپنے چچا کے ہاں سے چلا گیا اور دوستوں کے ساتھ رہنے لگا۔  <EOS>  میری جب بھی اس سے ملاقات ہوتی تو وہ بڑی غیر سنجیدہ باتیں کرتا اور کوئی اچھا تاثر نہیں چھوڑتا تھا۔  <EOS> بہت عرصے بعد سنا کہ اس نے شادی کر لی ہے۔  <EOS> بیوی بچوں کو لے کر کبھی وہ ہمارے گھر بھی آتا، کبھی کسی تقریب میں اس سے ملاقات ہو جاتی تھی، لیکن اس نے کبھی یہ نہیں بتایا کہ اس کا عہدہ کیا ہے اور وہ کہاں کام کرتا ہے۔  <EOS>  (جاری ہے)  <EOP>  اس کے کپڑے نہایت سادہ اور باتیں بڑی دل فریب ہوتی تھیں۔  <EOS>   <EOP>  اس کے گھر جانے کا کبھی اتفاق نہیں ہوا۔  <EOS> میرے علم میں یہی بات تھی کہ اس نے میٹرک سے زیادہ تعلیم حاصل نہیں کی، اس لئے یہی خیال تھا کہ وہ کہیں معمولی عہدے پر ملازم ہو گا۔  <EOS>   <EOP>  دن گزرتے رہے۔  <EOS> ایک دن پتا چلا کہ چند مہینے پہلے راولپنڈی میں صفدر کی بہن کا انتقال ہو گیا تو میں نے سوچا صفدر سے تعزیت کی جائے۔  <EOS> اس کے چچا سے گھر کا پتا معلوم کیا تو انھوں نے بتایا:”جم خانہ کلب کے سامنے واپڈا کے ملازمین کے گھر ہیں۔  <EOS>   <EOP>  وہیں جا کر کسی سے پوچھ لیں۔  <EOS> “  <EOP>  جب میں وہاں پہنچا تو دیکھا کہ ایک طرف چھوٹے عملے کے کوارٹرز اور دوسری طرف اعلیٰ افسروں کی کوٹھیاں تھیں۔  <EOS> میں چھوٹے اسٹاف کے کوارٹرز کی طرف گیا اور استقبالیہ سے صفدر کے گھر کا پتا معلوم کیا تو مجھے بتایا گیا کہ وہ بڑی کوٹھیوں کی طرف رہتے ہیں۔  <EOS> میں اس طرف گیا اور وہاں کے استقبالیہ کلرک سے صفدر صاحب کا پتا معلوم کیا۔  <EOS>   <EOP>  اس نے انٹر کام پر صفدر صاحب سے رابطہ کیا اور میرے بارے میں بتایا۔  <EOS> وہاں سے جواب آیا:”ان صاحب کو بھیج دو۔  <EOS> “جب میں اس کے گھر کے قریب پہنچا تو دیکھا کہ مین گیٹ پر لگی ہوئی تختی پر ”مرزا صفدر بیگ، ڈائریکٹر جنرل“ لکھا ہوا ہے۔  <EOS> مجھے اپنی آنکھوں پر یقین نہیں آیا کہ جس شخص کو میں ایک معمولی ملازم سمجھ رہا تھا، وہ اتنا بڑا افسر تھا اور طبیعت میں اتنی سادگی اور انکسار۔  <EOS>   <EOP>  جب میں نے اس سے پوچھا کہ تم اتنے بڑے عہدے تک کیسے پہنچے، کیونکہ ہمارے زمانے میں تو صرف میٹرک پاس تھے۔  <EOS>   <EOP>  صفدر نے بتایا:”جب میں نے نوکری کی تو دفتر میں میرا ایک ساتھی تھا، جو دفتر کے کام سے جیسے ہی فارغ ہوتا تو کورس کی کتابیں پڑھنے میں مصروف ہو جاتا تھا۔  <EOS> اس نے مجھے بتایا کہ وہ انٹر کا امتحان دے رہا ہے اور اس نے مجھ سے کچھ ایسی باتیں کیں کہ مجھے بھی پڑھائی سے دلچسپی ہو گئی۔  <EOS>   <EOP>  ہم دنوں نے ساتھ ہی انٹر کا امتحان دیا اور اچھے نمبروں سے پاس ہو گئے۔  <EOS> اس کے بعد ہم مسلسل تعلیم حاصل کرتے رہے اور اللہ کا شکر ہے کہ آج میں اس مقام پر پہنچ گیا ہوں۔  <EOS> “  <EOP>  میں نے اس سے کہا:”اتنے بڑے عہدے پر ہوتے ہوئے بھی تم نے کبھی تکبر نہیں کیا اور نہ اپنے عہدے کے بارے میں کسی کو بتایا۔  <EOS> “  <EOP>  صفدر نے کہا:”میں ڈائریکٹر جنرل اپنے دفتر میں ہوں اور دفتر سے باہر وہی پرانا صفدر، ایک عام سا شخص، انسان اپنے اخلاق اور کردار سے پہچانا جاتا ہے، عہدے سے نہیں۔  <EOS> “  <EOP>  میں یہ سوچتا ہوں کہ تعلیم سے انسان میں کتنی تبدیلی آ جاتی ہے۔  <EOS> اس کردار کو میں کبھی نہیں بھلا سکا۔  <EOS>   <EOP>  <EOT>
عشرت جہاں چمن خالہ منفرد طبیعت کی مالک تھیں۔  <EOS> نام کی طرح باغ و بہار شخصیت ہونے کے باعث وہ ہمیں بہت پسند تھیں۔  <EOS> مہینے دو مہینے بعد جب بھی وہ آتیں تو خوشیاں بھی ہمارے گھر اُتر آتیں۔  <EOS> ان کے دو بیٹے کہیں بڑے عہدے پر افسر تھے۔  <EOS> وہ ہماری امی کی چچا زاد بہن تھیں، لیکن سگی بہنوں سے بڑھ کر مخلص تھیں۔  <EOS> میں اسکول سے گھر آئی تو دروازے پر اندر سے آنے والی ان کی ہنسی کی آواز نے میری تھکن دور کر دی۔  <EOS>  میں ایک دم بھاگ کر گھر میں داخل ہوئی۔  <EOS> بستہ ایک طرف رکھ کر ان سے لپٹ گئی۔  <EOS>  ”خالہ! اتنے دن بعد آئی ہیں آپ․․․․“ ”صرف پچیس دن ہی تو گزرے ہیں بانو!“ وہ ہنستے ہوئے بولیں۔  <EOS>  ”صرف پچیس دن․․․․“ میں نے بے یقینی سے گردن گھمائی۔  <EOS>  ”اتنی ہی میری یاد آ رہی تھی تو تم امی کے ساتھ آ جاتیں۔  <EOS>  (جاری ہے)  <EOP>  “  <EOP>  ”امی لے کر نہیں آتیں۔  <EOS>   <EOP>  “ چھوٹے بھائی عامر نے بھی شکایت کی۔  <EOS> امی چائے کے بہانے اُٹھنے لگی تھیں کہ چمن خالہ بول پڑیں:”دیکھ لو نسیم! بچے شکایت کر رہے ہیں۔  <EOS> ارے کبھی تو ہمارے گھر بھی آ جایا کرو۔  <EOS> بچوں کو اسکول کی چھٹیوں کے بہانے بھیج دو، چند دن ہمارے پاس گزار لیں گے۔  <EOS> “ روٹھے روٹھے سے لہجے میں کہہ رہی تھیں۔  <EOS>   <EOP>  ”بس اب بچوں کی شکایتوں کی پٹاری کھل گئی۔  <EOS> ان کی باتوں پر نہ جاؤ چمن! اس ہفتے آنے کا ارادہ تھا، مگر تم خود چلی آئیں۔  <EOS>   <EOP>  “ امی جان نے صفائی پیش کی۔  <EOS>   <EOP>  ”ٹھیک ہے، اب میں اس وقت آؤں گی جب پہلے تم آؤ گی۔  <EOS> “ انھوں نے اُنگلی لہرائی:”آپ لوگوں کا انتظار کرتے کرتے تھک گئی تو خود ہی آنا پڑا۔  <EOS> “  <EOP>  ”اچھا بابا، ٹھیک ہے اگلی بار سہی۔  <EOS> “ امی جان باورچی خانے سے بولیں۔  <EOS>   <EOP>  ”بانو! فٹا فٹ تیار ہو جاؤ۔  <EOS> “ وہ پیار سے بولیں۔  <EOS>   <EOP>  ”کہاں جانا ہے خالہ؟“ میں نے معصومیت سے پوچھا، ورنہ معلوم تو مجھے تھا ہی۔  <EOS>   <EOP>  ”کچھ خریداری کرنی ہے، اس لئے بازار جائیں گے۔  <EOS> “  <EOP>  امی نے مجھے گھور کر دیکھنے کی کوشش کی، لیکن میں دوسری طرف دیکھنے لگی۔  <EOS> خود کو انجان ظاہر کرتے جلدی سے بیگ اُٹھا کر اپنی جگہ پر رکھا، جوتے اُتار کر ریک میں سجائے اور ہاتھ منہ دھونے چل دی۔  <EOS> گھر کے کپڑوں کا پوچھتے وقت امی جان سے آنکھیں چار ہو ہی گئیں۔  <EOS> انھوں نے مجھے آنکھوں ہی آنکھوں میں تنبیہ کی۔  <EOS>   <EOP>  پھر چمن خالہ سے مخاطب ہوئیں، جو عامر کے ساتھ باتوں میں مشغول تھیں۔  <EOS>   <EOP>  ”چمن! کل بانو کا سائنس کا ٹیسٹ ہے یہ کہاں اپنا وقت ضائع کرے گی۔  <EOS> آج اسے رہنے ہی دو۔  <EOS> “  <EOP>  ان کی بات سن کر میرے چہرے کی خوشی ماند پڑنے لگی، پھر میں جلدی سے بولی:”امی جان! وہ ٹیسٹ اگلے ہفتے ہے، کل نہیں۔  <EOS> “  <EOP>  ”تم چپ کرو۔  <EOS> تیاری کرو گی تو ٹیسٹ دے سکو گی ناں۔  <EOS>   <EOP>  پاس یا فیل ہونا بعد کی بات ہے۔  <EOS> “ امی جان ”ارے نسیم! تم بھی روایتی ماؤں کی طرح بچوں کے پیچھے ہی پڑ جاتی ہو۔  <EOS> کچھ نہیں ہوتا۔  <EOS> ہماری بانو بہت ذہین ہے، دیکھنا سو بٹا سو نمبر لے کر آئے گی۔  <EOS> “  <EOP>  ”خالہ کوئی بات نہیں پھر سہی۔  <EOS> “ میں مری مری آواز میں بولی۔  <EOS>   <EOP>  ”ارے، بن کباب انتظار کر رہا ہے، مجھے تو بڑی بھوک لگی ہے۔  <EOS> “ یہ کہتے وہ اُٹھ کھڑی ہوئیں۔  <EOS>   <EOP>  ”بیٹھو گی تو کچھ بناؤں گی ناں۔  <EOS> تم بھی تو ہوا کے گھوڑے پر سوار آتی ہو۔  <EOS> “ امی بوکھلا گئیں۔  <EOS>   <EOP>  ”بس تم پکوڑوں کا آمیزہ تیار رکھنا۔  <EOS> آ کر گرما گرم سب مل کر کھائیں گے۔  <EOS> “  <EOP>  پھر انھوں نے میرا ہاتھ پکڑا اور باہر نکل گئیں۔  <EOS> حسبِ معمول انھوں نے اچھی خاصی خریداری کر ڈالی۔  <EOS> امی جان کے لئے ایک سوٹ، میرے لئے دو سوٹ، عامر کے لئے دو شرٹیں، ہمارے لئے اسٹیشنری کا سامان لیا اور کھانے پینے کے سامان سے لدے ہوئے ہم گھر پہنچے۔  <EOS>   <EOP>  مجھے شرمندگی محسوس ہونے لگی۔  <EOS>   <EOP>  امی جان نے خالہ چمن کو کئی بار ان لوازمات کے لئے منع کیا تھا، لیکن وہ کسی نہ کسی بہانے سے ہماری مدد کیا کرتی تھیں۔  <EOS> گھر کے حالات ٹھیک نہیں تھے۔  <EOS> ابو کو کبھی کام ملتا اور کبھی نہیں۔  <EOS> امی جان نے مجھے اور عامر کو اچھی طرح سمجھایا تھا کہ ہم اپنی ضروریات اور خواہشات کا ذکر چمن خالہ یا کسی سے بھی نہ کیا کریں۔  <EOS>   <EOP>  صرف اللہ سے مانگنے والے بن جائیں۔  <EOS> شاید اللہ نے چمن خالہ کو ہمارے لئے وسیلہ بنا کر بھیجا تھا کہ انھوں نے کافی حد تک ہماری تعلیم کا خرچ اُٹھا لیا تھا۔  <EOS> قدم بہ قدم ان کی مدد اور رہنمائی کے باعث ترقی کرتے ہوئے اللہ نے ہمیں لینے والا نہیں، بلکہ دینے والا ہاتھ بنا دیا ہے۔  <EOS> آج بھی چمن خالہ یاد آتی ہیں تو ہمارے ہاتھ ان کی مغفرت کے لئے اُٹھ جاتے ہیں۔  <EOS>   <EOP>  <EOT>
ماہین زہرا پرانے وقتوں کی بات ہے۔  <EOS> ایک گاؤں میں ایک بیوہ اپنی بیٹی افشاں اور بیٹے افتخار کے ساتھ ایک چھوٹے سے گھر میں رہتی تھیں۔  <EOS> وہ ہنسی خوشی زندگی گزار رہے تھے کہ ایک دن بیوہ عورت کا انتقال ہو گیا۔  <EOS> افشاں اور افتخار بہت زیادہ دکھی ہو گئے۔  <EOS> ایک ہفتہ سوگ منانے کے بعد انھیں وراثت کا خیال آیا۔  <EOS> وصیت تو ان کی ماں نے کی نہیں تھی۔  <EOS>  انھوں نے گاؤں کے بڑے بوڑھوں سے مشورہ کیا۔  <EOS> اس بوڑھی عورت کے پاس تھوڑی سی زمین تھی جس میں وہ فصل بوتی تھی اور ایک ڈبیا تھی جس میں قیمتی موتی تھے۔  <EOS> بزرگوں کے فیصلے کے مطابق موتیوں کی ڈبیا افشاں کے حصے میں آئی اور فصل بونے کے لئے پوری زمین افتخار کے حصے میں آئی۔  <EOS>  اس فیصلے سے افشاں تو مطمئن تھی، لیکن افتخار اس بات کے خلاف تھا کہ اسے محنت کرنے کے لئے بس ایک زمین دی گئی جبکہ اس کی بہن کو بیٹھے بٹھائے قیمتی موتی مل گئے۔  <EOS>  (جاری ہے)  <EOP>  فیصلے کے خلاف تو وہ جا نہیں سکتا تھا، اس لئے خاموش رہا، لیکن وہ ان موتیوں کو حاصل کرنے کا پختہ ارادہ کر چکا تھا۔  <EOS>   <EOP>  افشاں نے موتیوں کا ہار بنا کر اپنے گلے میں پہن لیا تھا۔  <EOS> وہ اسے ہر وقت پہنے رہتی اور رات کو سوتے وقت اس کو اُتار کر اپنے تکیے کے نیچے رکھ دیتی۔  <EOS> ایک رات جب افشاں اپنے کمرے میں سو رہی تھی، افتخار دبے قدموں اس کے کمرے میں داخل ہوا اور موقع دیکھ کر تکیے کے نیچے سے وہ ہار اُٹھایا اور گاؤں سے دور جا کر جنگل میں ایک درخت کے نیچے مٹی میں دبا دیا، تاکہ کچھ دنوں بعد جب یہ معاملہ تھم جائے گا تو وہ اسے نکال کر بیچ دے گا۔  <EOS>   <EOP>  اگلی صبح جب افشاں اُٹھی تو ہار کو نہ پا کر بہت پریشان ہوئی۔  <EOS> اس نے اسے ہر جگہ ڈھونڈا، لیکن ہار نہیں ملا۔  <EOS> افتخار سے پوچھا تو اس نے لاعلمی کا اظہار کر دیا۔  <EOS> اب تو وہ اور بھی پریشان اور فکر مند ہو گئی۔  <EOS> اس نے گاؤں میں اعلان کروایا کہ جو شخص اسے اس کا ہار لا کر دے گا، وہ اس سے شادی کرے گی۔  <EOS> گاؤں کے بہت سارے نوجوان اس سے شادی کرنا چاہتے تھے۔  <EOS>   <EOP>  اس ملک کا شہزادہ ارسلان ان دنوں بھیس بدل کر رعایا کا حال دیکھنے اس گاؤں میں آیا تھا۔  <EOS> وہ شہزادہ بہت ایماندار اور عقلمند تھا۔  <EOS> اسے افشاں کا ہار گم ہونے کا پتا چلا۔  <EOS> ایک آدمی سے سارا ماجرا پوچھ لیا۔  <EOS>   <EOP>  اب اس کا پہلا شک افتخار پر گیا، کیونکہ وہ بہت پُرسکون تھا، جبکہ اس کی بہن کا اتنا قیمتی ہار گم تھا، پریشان تو اسے بھی ہونا چاہیے تھا۔  <EOS>   <EOP>  شہزادے نے افشاں کی مدد کا فیصلہ کیا، اس لئے وہ واپس محل نہیں گیا۔  <EOS> گاؤں میں ہی رک گیا۔  <EOS> رات کو افتخار اس ہار کو نکالنے کے لئے جنگل کی طرف جانے لگا۔  <EOS> شہزادے نے اس کا تعاقب کیا۔  <EOS> جیسے ہی افتخار نے زمین میں سے ہار نکالا، شہزادے نے اسے پکڑ لیا اور اسے افشاں کے پاس لے گیا۔  <EOS> شہزادے نے اس کو سارا واقعہ بتایا کہ وہ اس ملک کا شہزادہ ہے۔  <EOS> وہ افتخار کو سزا دینا چاہتا تھا، لیکن افشاں نے منع کر دیا۔  <EOS>   <EOP>  شہزادہ افشاں کی اس رحم دلی سے بہت متاثر ہوا۔  <EOS> اپنی بہن کا یہ حسنِ سلوک دیکھ کر افتخار نے شرمندہ ہو کر بہن سے معافی مانگ لی۔  <EOS> افشاں نے اسے معاف کر دیا۔  <EOS> اپنے وعدے کے مطابق افشاں نے شہزادے سے شادی کر لی اور اس کے ساتھ محل چلی گئی۔  <EOS> افتخار اب اسی چھوٹے سے گھر میں رہتا ہے اور اسی زمین پر کام کرتا ہے اور شہزادہ ارسلان اور شہزادی افشاں ہنسی خوشی زندگی گزار رہے ہیں اور وہ موتیوں کا ہار اب بھی افشاں کے گلے میں رہتا ہے۔  <EOS>   <EOP>  <EOT>
وردہ افضل بنٹی ایک بندر تھا جو اپنے ماں باپ کے ساتھ جنگل میں رہتا تھا۔  <EOS> وہ تین بھائی تھے۔  <EOS> بنٹی سب سے چھوٹا تھا۔  <EOS> جنگل کے ایک درخت پر ان کا بسیرا تھا۔  <EOS> وہ تینوں شام ہوتے ہی ندی کے کنارے کھیلنے چلے جاتے۔  <EOS> جنگل سے کچھ فاصلے پر ایک سڑک تھی جو شہر کی طرف جاتی تھی۔  <EOS> ماں نے بچوں کو خاص نصیحت کی کہ اس طرف کا کبھی رُخ نہ کریں۔  <EOS>  سب سے بڑا بھائی سمجھدار تھا اور ماں کی بات مانتا تھا،جبکہ بنٹی اور منجھلا بھائی ماں کی باتوں پر دھیان نہیں دیتے تھے۔  <EOS>  ایک دن تینوں بھائی ندی کنارے کھیل رہے تھے،بڑا بھائی درخت سے پھل توڑنے میں مصروف تھا کہ منجھلے بھائی نے سڑک کی طرف اشارہ کیا۔  <EOS> دونوں بڑے بھائی کی نظروں سے بچ کر سڑک کی طرف آ گئے۔  <EOS> ابھی وہ دونوں آگے جانے کا سوچ ہی رہے تھے کہ اچانک ایک تیز رفتار جیپ وہاں آئی اور کسی نے بنٹی کو پکڑ کر جیپ میں ڈال کر لے گئے۔  <EOS>  (جاری ہے)  <EOP>  منجھلا بھائی یہ سارا منظر دیکھ کے ہکا بکا رہ گیا۔  <EOS> جب بنٹی کو ہوش آیا تو اس نے خود کو ایک پنجرے میں بند پایا۔  <EOS> اس نے آس پاس نظر دوڑائی ہر جگہ پنجرے ہی پنجرے تھے،جن میں مختلف جانور قید تھے۔  <EOS> وہ ایک خوبصورت باغ نما جگہ تھی،جہاں لوگوں کا بڑا ہجوم تھا۔  <EOS> بعد میں اسے پتا چلا کہ وہ ایک چڑیا گھر میں ہے۔  <EOS>   <EOP>  اس کے پنجرے میں اور بھی بندر تھے۔  <EOS> وہ سب بھی اپنے گھر والوں سے بچھڑے ہوئے تھے۔  <EOS> پہلے تو بنٹی بہت اُداس ہوا۔  <EOS> اسے گھر کی یاد ستانے لگی،پھر اسے ماں کی وہ نصیحت یاد آئی۔  <EOS> کاش! میں ماں کی بات مان لیتا۔  <EOS>   <EOP>  باقی بندروں نے اسے تسلی دی کچھ ہی ہفتوں میں وہ سب بھول گیا اور وہ خوشی خوشی رہنے لگا،کیونکہ اس کی باقی بندروں سے اچھی دوستی ہو گئی۔  <EOS> اب اس نے اسی جگہ کو اپنا گھر مان لیا تھا۔  <EOS>   <EOP>  <EOT>
یاسر فاروق بہت عرصہ پہلے کی بات ہے کہ آبادی سے دور ایک پرانا ویران گاؤں تھا۔  <EOS> اس میں گھر، گلیاں اور دکانیں سب خالی اور ویران تھیں۔  <EOS> کھڑکیاں اور سیڑھیاں ٹوٹی ہوئی تھیں۔  <EOS> یہ جگہ چوہوں کے بھاگنے کودنے اور غل مچانے کے لئے بڑی عمدہ تھی۔  <EOS> اس گاؤں میں چوہے صدیوں سے رہ رہے تھے۔  <EOS> انہیں اس گاؤں میں کسی کے آنے جانے سے کوئی فرق نہیں پڑتا تھا۔  <EOS>  چوہوں کے لئے یہ ایک بہترین دور تھا۔  <EOS> انہوں نے ان پرانے گھروں اور عمارتوں میں سرنگیں بنائیں۔  <EOS> بھول بھلیاں بنائیں۔  <EOS> ان کے تو یہاں مزے تھے۔  <EOS> وہ یہاں کھل کر موج مستی، دعوتیں اور پارٹیاں کرتے تھے۔  <EOS> اور یوں وقت گزرتا گیا۔  <EOS> ایک دن ہاتھیوں کا ایک بہت بڑا غول، جن کی تعداد درجنوں میں تھی، گاؤں سے گزرتے ہوئے مغرب کی جانب ایک بڑی جھیل کی طرف بڑھ رہا تھا۔  <EOS>  (جاری ہے)  <EOP>  تمام ہاتھی چلتے چلتے سوچ رہے تھے کہ اس جھیل کے ٹھنڈے پانی میں تیرنے میں کتنا مزہ آئے گا۔  <EOS> وہ نہیں جانتے تھے کہ جب وہ گاؤں سے گزر رہے تھے تو ان کے قدم چوہوں کی بنائی ہوئی سرنگوں اور بھول بھلیوں کو روند گئے تھے۔  <EOS> ہاتھی بڑی گڑ بڑ کر گئے تھے۔  <EOS> چوہوں نے فوراً میٹنگ بلائی۔  <EOS>   <EOP>  اگر ان کا غول واپس دوبارہ ادھر سے گزرا تو ہم برباد ہو جائیں گے! ایک چوہا پکارا۔  <EOS>   <EOP>  ”ہم انہیں اب موقع ہی نہیں دیں گے“۔  <EOS> ایک اور پکارا۔  <EOS> اب کچھ دلیر چوہوں کے ایک گروپ نے ان ہاتھیوں کے قدموں کے نشانات کا جھیل تک پیچھا کیا۔  <EOS> وہاں انہیں ہاتھیوں کا بادشاہ ملا۔  <EOS> بادشاہ کے سامنے جھکتے ہوئے، ایک چوہا، باقی سب کی نمائندگی کرتے ہوئے بولا۔  <EOS> ”بادشاہ سلامت! یہاں سے ہماری چوہوں کی آبادی زیادہ دور نہیں ہے۔  <EOS> یہ اسی پرانے ویران گاؤں میں ہے جس سے آپ گزر کر آئے ہیں۔  <EOS>   <EOP>  آپ کو یاد ہو گا؟“  <EOP>  مجھے یاد ہے۔  <EOS> ہاتھی بادشاہ نے کہا۔  <EOS> ہم ہاتھی ہیں۔  <EOS> ہمیں نہیں معلوم ہوا کہ وہاں چوہوں کی آبادی موجود ہے۔  <EOS> واہ! آپ کو نہیں معلوم تھا؟ اس چوہے نے طنز سے کہا۔  <EOS> آپ کے ریوڑ نے ان بہت سے گھروں کو برباد کر دیا ہے جہاں ہم سینکڑوں سالوں سے رہ رہے ہیں۔  <EOS> اگر آپ اسی انداز سے واپس لوٹے تو یقینا ہمارا تو خاتمہ ہی ہو جائے گا۔  <EOS> ہماری ایک عرض سنیں! کیا آپ واپس جانے کے لئے کوئی دوسرا راستہ اختیار نہیں کر سکتے؟ کیا معلوم کسی دن ہم چوہے بھی آپ کی کچھ مدد کر سکیں۔  <EOS>   <EOP>  ہاتھی بادشاہ نے دل ہی دل میں مسکرا کر سوچا۔  <EOS> ”لو سنو! یہ چھوٹے چوہے کبھی ہاتھی کی مدد کیسے کر سکتے ہیں!“  <EOP>  لیکن اسے افسوس ہوا کہ اس کے ریوڑ نے چوہوں کے گاؤں کو بے دھیانی میں کچل ڈالا ہے۔  <EOS> اس نے کہا ”ٹھیک ہے۔  <EOS> تمہیں پریشان ہونے کی ضرورت نہیں۔  <EOS> میں ریوڑ کو دوسرے راستے سے گھر لے جاؤں گا۔  <EOS> اسی دوران قریبی بادشاہ نے اپنے شکاریوں کو حکم دیا کہ وہ جتنے ہاتھیوں کو پکڑ سکتے ہیں پکڑ لیں۔  <EOS>   <EOP>  یہ جان کر کہ ہاتھی دور دور سے اس بڑی جھیل میں تیرنے کے لئے آتے ہیں، بادشاہ کے شکاریوں نے وہاں پانی میں جال لگا دیے۔  <EOS> جیسے ہی ہاتھی بادشاہ اور اس کے ریوڑ نے اس جھیل میں چھلانگ لگائی، وہ سارے اس جال میں پھنس گئے۔  <EOS> دو دن بعد شکاریوں نے ہاتھی بادشاہ اور اس کے ریوڑ کو بڑی بڑی رسیوں سے کھینچ کر جھیل سے باہر نکالا اور انہیں جنگل کے مضبوط درختوں سے باندھ دیا۔  <EOS>   <EOP>  جب شکاری چلے گئے تو ہاتھی بادشاہ سوچنے لگا۔  <EOS> کیا کیا جائے؟ وہ سب درختوں سے بندھے ہوئے تھے سوائے ایک ہاتھی کے۔  <EOS> وہ آزاد تھا کیونکہ اس نے جھیل میں چھلانگ نہیں لگائی تھی۔  <EOS>   <EOP>  ہاتھی بادشاہ نے اسے پکارا۔  <EOS> اس نے اسے کہا کہ وہ فوراً ویران گاؤں جائے اور چوہوں کو یہاں لائے۔  <EOS> جب چوہوں کو پتہ چلا کہ ہاتھی بادشاہ اور اس کا ریوڑ اس مصیبت میں ہے تو وہ جھیل کی طرف بھاگے۔  <EOS>   <EOP>  بادشاہ اور اس کے ریوڑ کو بندھے ہوئے دیکھ کر وہ تیزی سے رسیوں کے پاس پہنچے اور اپنے تیز دانتوں سے انہیں کترنے لگے۔  <EOS> وہ رسیاں کترتے جا رہے تھے اور ہاتھی آزاد ہوتے جا رہے تھے۔  <EOS> انہوں نے جلد ہی موٹی رسیاں کتر دیں اور تمام ہاتھی رسیوں سے آزاد ہو گئے۔  <EOS> تمہارا بہت بہت شکریہ! تم نے ہم سب کو آزاد کیا۔  <EOS> بادشاہ ہاتھی نے کہا۔  <EOS> ہاتھیوں کے ریوڑ نے گھر واپسی کا نیا راستہ اختیار کیا اور چوہوں کی برادری آنے والے کئی سالوں تک زندہ رہی۔  <EOS>   <EOP>  <EOT>
نازیہ آصف اس نے غور کیا تو یہ آواز مچھلی نما چیز سے آ رہی تھی۔  <EOS> ایسے محسوس ہوتا تھا کہ جیسے وہ کھلونا نما مچھلی کچھ کہہ رہی ہو۔  <EOS> وہ اسی الجھن میں تھا کہ باہر سے خالہ ستو کی آواز آئی بیٹا تیمور، یہ میری ٹارچ کی روشنی بہت کم ہو گئی ہے شاید اس کے سیل کمزور ہو گئے ہیں اگر تمہارے پاس دو فالتو سیل ہوں تو مجھے دے دو۔  <EOS> تیمور نے ٹب واپس چارپائی کے نیچے کیا اور شہر سے لائے ہوئے دو سیل خالہ کو دے دیئے۔  <EOS>  اور واپس آ کر اب پھر وہ اس مچھلی نما چیز کو الٹنے پلٹنے لگ گیا۔  <EOS> اسی طرح اس کا ہاتھ لگا کہ ایک جگہ سے کوئی پرزہ پیچھے ہٹا اور اندر سے دو سیل باہر گر گئے۔  <EOS> جیسے ہی سیل گرے تیمور کے ذہن میں فوراً ایک خیال آیا اور اس نے جلدی سے دوسرے دو سیل اپنے تھیلے سے نکالے اور ان بوسیدہ سیلوں کی جگہ اس مچھلی کے اندر فٹ کر دیئے۔  <EOS>  (جاری ہے)  <EOP>  نئے سیل فٹ ہوتے ہی مچھلی کی آواز اونچی ہو گئی اور مزے کی بات یہ ہوئی کہ اسے بھی سمجھ آنے لگی۔  <EOS>   <EOP>  مچھلی رک رک کر کہہ رہی تھی کہ ”ساحل۔  <EOS> ۔  <EOS> ۔  <EOS> پہ۔  <EOS> ۔  <EOS> ۔  <EOS> یومِ آزادی۔  <EOS> ۔  <EOS> ۔  <EOS> سمندر۔  <EOS> ۔  <EOS> ۔  <EOS> کچرا۔  <EOS> ۔  <EOS> ۔  <EOS> ستر۔  <EOS> ۔  <EOS> ۔  <EOS> فیصد اضافہ۔  <EOS> ۔  <EOS> ۔  <EOS> تیمور چونک گیا۔  <EOS> یعنی اس کے کہنے کا مطلب یہ تھا کہ پچھلے ہفتے ساحل پہ جو یوم آزادی منایا گیا اس سے سمندر میں کچرے کی سطح میں مزید ستر فیصد اضافہ ہو گیا ہے۔  <EOS>   <EOP>  تیمور پہلے بھی لوگوں کے ساحل پہ گند پھیلانے سے پریشان تو رہتا تھا مگر اب تو حد ہی ہو گئی تھی۔  <EOS>   <EOP>  اب اسے سمجھ آ رہی تھی کہ یہ کیا چیز ہے اس نے ایک بار شہر منڈی میں سمندری روبوٹ کی بات سنی تھی کہ جو سمندر کے اندر کی خبریں بھی دے گا۔  <EOS> اسے اندازہ ہو گیا کہ یہ یقینا وہی روبوٹ ہے۔  <EOS> چند دن میں طوفان تھم گیا۔  <EOS> ماہی گیر واپس سمندر میں جانے لگ گئے۔  <EOS> تو تیمور کو ایک دن ایک خیال سوجھا اس نے ایک لمبی رسی لے کر مچھلی کے سر کے اس پاس مضبوطی سے باندھ لی اور سمندر میں جا کر اسے پانی میں ڈال کر رسی کا دوسرا سرا کشتی کے ساتھ باندھ لیا۔  <EOS>   <EOP>  اس رات واپس آ کر رات کے وقت فارغ ہو کر اس نے اس مچھلی کو پھر نکالا، بٹن ذرا سا دبایا تو مچھلی بولی،اتوار۔  <EOS> ۔  <EOS> ۔  <EOS> دن۔  <EOS> ۔  <EOS> ۔  <EOS> دس فیصد۔  <EOS>   <EOP>  اب تیمور کو ایک آئیڈیا سوجھا۔  <EOS> وہ شہر گیا تو اس نے منڈی میں مینیجر کو ساری بات بتائی۔  <EOS> پہلے تو مینیجر نے یقین نہیں کیا مگر جب اس نے اعداد و شمار بتائے تو کسی حد تک اسے بھی یقین آ گیا۔  <EOS> وہ تیمور کو لے کر اخبار کے دفتر چلا گیا۔  <EOS>   <EOP>  اور اخبار کے ایڈیٹر کو تسلی سے ساری بات بتائی۔  <EOS> ایڈیٹر بھی حیران تھا کہ یہ وہی اعداد و شمار تھے جو انھوں نے چند دن پہلے جاری کئے تھے۔  <EOS> ایڈیٹر نے کہا کہ ”چند دن بعد عید ہے عید کے دن بھی مچھلی کو سمندر میں ڈال کر تجربہ کیجئے پھر مجھے بتائیے۔  <EOS> “مینیجر اور تیمور نے وعدہ کیا کہ ٹھیک ہے۔  <EOS> اور عید پہ جو اعداد و شمار مچھلی نے بتائے، اس ایڈیٹر نے بھی وہی چھاپ دیے۔  <EOS>   <EOP>  اور اگلے دن ان کی اس وقت حیرت کی انتہا نہ رہی جب،ٹھیک وہی اعداد و شمار کسی بین الاقوامی میگزین نے بھی بتائے۔  <EOS>   <EOP>  اب ایڈیٹر بھی حیران تھا کہ وہ مچھلی کیا ہے؟اگلے دن ایڈیٹر اور منڈی کا مینیجر خود تیمور کے گھر آ گئے اور مچھلی نما چیز کو دیکھنے۔  <EOS> مینیجر نے بھی اسے دیکھ کر کہا کہ یہ روبوٹ ہے اور ہمیں یہاں کسی اتھارٹی کو خبر کرنی چاہیے۔  <EOS> تیمور بھی اس بات سے متفق تھا اگلے دن وہ تینوں مچھلی کو لے کر سمندر کا کنٹرول سنبھالنے والی کمیٹی کے دفتر میں چلے گئے۔  <EOS>   <EOP>  وہاں جب کمیٹی کے اہلکاروں نے دیکھا کہ یہ تو وہی روبوٹ ہے جو چند دن پہلے تجربے کے لئے سمندر کی تہہ میں بھیجا تھا مگر کسی خرابی کی وجہ سے اس کا رابطہ ان سے نہیں رہ پایا تھا۔  <EOS>   <EOP>  اہلکار تو اس کے لئے بہت پریشان تھے ممکن تھا کہ ان کی نوکری بھی چلی جاتی، کہ یہ روبوٹ ایک ملک نے تحفہ دیا تھا جو ہر روز سمندر کی تہہ میں بڑھتی ہوئی آلودگی اور کچرے کی مقدار سے برابر آگاہ کرتا رہتا تھا۔  <EOS>   <EOP>  کچرے اور آلودگی کے خاتمے کے لئے اس کی درست مقدار معلوم کرنا ازحد ضروری تھا۔  <EOS> یہ روبوٹ کچرے کے تناسب کے ساتھ ساتھ کئی طوفانوں کی بھی پیشگی خبر دے سکتا تھا۔  <EOS> تیمور کی اس کاوش کو بہت سراہا گیا اور اگلے دن اسے انعام دینے کے لئے ایک تقریب بھی منعقد ہوئی۔  <EOS> جس میں تیمور نے کہا کہ’میں اپنے ہم وطنوں سے ایک بات کہنا چاہتا ہوں کہ جب تک ہم اپنی سرزمین اور ساحل صاف نہیں رکھیں گے ہمارے روبوٹ اور ترقی کی کوششیں اسی طرح رائیگاں جاتی رہیں گی۔  <EOS>   <EOP>  ترقی یافتہ ممالک تو روبوٹ کی مدد سے ہزاروں میل دور بیٹھ کر انسانی جسم کے آپریشن بھی کر رہے ہیں اور ہم ابھی یہ ضروری ٹیکنالوجی دوست ممالک سے ہی مانگ رہے ہیں۔  <EOS> روبوٹ اب زندگی کا حصہ ہیں لہٰذا یہ ضروری ہے کہ ہم تعلیم ٹیکنالوجی کو فروغ دیں ورنہ ہم دوسرے ملکوں سے بہت زیادہ پیچھے رہ جائیں گے۔  <EOS> تیمور کو بہت سا انعام بھی ملا اور اس کی ماں کو سرکاری طور پہ شہر کے بڑے ہسپتال منتقل کر دیا گیا جہاں امریکہ کے بہترین روبوٹس نے آن لائن اس کی ماں کی کمر کا آپریشن کیا۔  <EOS> جس سے وہ بالکل ٹھیک بھی ہو گئی۔  <EOS>   <EOP>  <EOT>
نازیہ آصف تیمور نے اگلے چوبیس گھنٹوں کے لئے ضرورت کی ہر چیز ماں کے بستر کے پاس ایک میز پر رکھی اور ماں کے پاس بیٹھ گیا۔  <EOS> ماں نے مندی آنکھیں کھول دیں،تو تیمور نے ماں کا ہاتھ اپنے ہاتھوں میں لے کر چوما اور ماں کے چہرے پہ مسکراہٹ پھیل گئی۔  <EOS> ماں کے لب ہلے اور تیمور سمجھ گیا کہ ماں اسے دعائیں دے رہی تھی۔  <EOS> اس نے ماں کے گال پہ ہاتھ رکھتے ہوئے ماں کو سمجھایا کہ ”ماں جی خبروں میں سن رہے ہیں کہ کل سے سمندری طوفان آ رہا ہے جس کی وجہ سے اگلے کئی روز تک سمندر میں جا کر مچھلی نہیں پکڑی جا سکے گی،اس لئے میں آج رات واپس نہیں آؤں گا بلکہ زیادہ ساری مچھلی جمع کروں گا تاکہ اگلے چند روز تک کے لئے آپ کی دوا اور خوراک میں کمی نہ آ سکے“۔  <EOS>  تیمور کی بات ختم ہوئی تو ماں کے چہرے پہ مسکراہٹ اور آنکھوں کے گیلے کناروں سے اسے سمجھ آ گئی کہ ماں اس کی بات سمجھ رہی ہے۔  <EOS>  (جاری ہے)  <EOP>  اس نے ماں کو بتایا کہ ”اس کی ہمسائی خالہ ستو اس کے پاس اس کی خبر گیری کے لئے آتی رہے گی میں اسے بتا جاؤں گا“۔  <EOS> ماں کو ساری باتیں سمجھا کر تیمور نے اپنی راہ لی اور ساحل پہ جا کر اللہ کا نام لے کر اپنی کشتی سمندر میں ڈال دی۔  <EOS>   <EOP>  اور بھی کئی ملاح اپنی کشتیاں سمندر میں ڈال کر رزق حلال کمانے کی کوشش میں مصروف تھے۔  <EOS>   <EOP>  سمندر میں پھرتے پھیراتے دوپہر اور پھر شام ہو گئی تھی۔  <EOS> تیمور نے اپنی کشتی میں کافی مچھلی جمع کر لی تھی۔  <EOS> سب ماہی گیر گھروں کو لوٹ رہے تھے۔  <EOS> تیمور بھی کشتی کو ساحل پہ لے آیا۔  <EOS> اپنی کشتی میں رکھی پوٹلی سے نکال کر سادہ سا کھانا کھایا اور اپنے باپ کو بھی یاد کیا جب وہ آٹھویں کلاس میں تھا کہ اس کا باپ چل بسا تھا اور ماں ایک اچانک بیماری کا شکار ہو کر بستر سے لگ گئی تھی۔  <EOS>   <EOP>  اسے یقین تھا کہ خالہ ستو نے یقینا ماں کو کھانا کھلا دیا ہو گا۔  <EOS> خالہ ستو تیمور کی ماں کی سہیلی تھی مگر اب اس کی بیماری کے بعد سے اس کی تیماردار بھی بن چکی تھی۔  <EOS> تیمور جب بھی کہیں جاتا خالہ ستو اپنی دوستی کا حق ادا کرتے ہوئے اس کی ماں کا ہر طرح سے خیال رکھتی تھیں۔  <EOS> تیمور کھانا کھا کر لیٹ گیا مگر وہ دل میں دعا کر رہا تھا کہ یا اللہ پاک!میری مدد کر،کہ میں اپنی ماں کا علاج کروا سکوں اور وہ تکلیف سے نکل آئے۔  <EOS>   <EOP>  ابھی تھوڑی دیر گزری تھی کہ کوسٹ گارڈ نے سیٹی بجا کر اسے یہاں سے چلے جانے کا کہا۔  <EOS> مگر تیمور خاموشی سے لیٹا رہا۔  <EOS> کافی دیر گزر گئی تھی۔  <EOS> تیمور بھی تھک چکا تھا مگر اسے پتہ تھا کہ اگر میں بھی گھر چلا گیا تو پتہ نہیں کتنے دن کاروبار سے ناغہ ہو جائے اور اگر پیسہ نہ ہوا تو ماں کی دوائیاں کہاں سے آئیں گی۔  <EOS> اس فکر نے اسے ہمت دی اور اس نے کشتی پھر سمندر میں ڈال دی۔  <EOS>   <EOP>  رات کی تاریکی میں چاند چمک رہا تھا جس کی کرنیں سمندر کی لہروں پہ کھیل رہی تھیں۔  <EOS> مگر تیمور اپنے کام میں مصروف تھا کہ باپ کی موت کے بعد وہی ماں کا اور ماں اس کا سہارا تھی۔  <EOS> اس نے کافی ساری مچھلی جمع کر لی تھی اور اب اس کا رخ ساحل کی طرف تھا کہ کوسٹ گارڈ گھنٹیاں بجا بجا کر سمندر میں موجود اکا دکا ماہی گیروں کو واپس آنے کی ہدایت کر رہے تھے کہ شام تک سمندر طوفان سے پاگل ہو جانے والا تھا۔  <EOS> اس نے آخری بار جب جال پانی سے باہر نکالا تو اس نے صبح صادق کی ہلکی سی روشنی میں دیکھا کہ ایک مچھلی کی دم میں کچھ چمک رہا تھا۔  <EOS> اس نے اپنا وہم سمجھتے ہوئے اسے بھی مچھلیوں کے ڈھیر پہ ڈالا اور چھابڑا اٹھا کر گدھا گاڑی پہ رکھا اور کشتی کو ساحل پہ مضبوطی سے باندھ دیا۔  <EOS>   <EOP>  (جاری ہے)  <EOP>  <EOT>
سمیرا نیاز صدیقی اقبال صاحب اور ان کی اہلیہ نسرین اپنی تینوں بیٹیوں ثنا، فوزیہ اور نور کے ہمراہ دو کمروں کے کرائے کے مکان میں منتقل ہو گئے تھے۔  <EOS> اس سے پہلے وہ اپنے بھائیوں کے ساتھ آبائی گھر میں رہتے تھے، لیکن وقت کے ساتھ خاندان بڑا ہوا تو سب نے باہمی مشورے سے مکان بیچنے کا فیصلہ کیا۔  <EOS> بڑے بھائیوں نے تو نیا گھر خرید لیا، لیکن اقبال صاحب نے دکان خریدنے کو ترجیح دی۔  <EOS>  کافی عرصے دکان پر کام کرنے کی وجہ سے انھیں کام کا اچھا تجربہ ہو گیا تھا۔  <EOS> ان کی رائے تھی کہ معقول آمدنی ہو تو مکان بھی بن جاتا ہے۔  <EOS> رات کے کھانے کے بعد ان کی اہلیہ نے بچیوں کے اسکول کا مسئلہ اُٹھایا، کیونکہ پہلے والا اسکول اب کافی دور ہو گیا تھا۔  <EOS>  ”میں کل ہی بچیوں کے لئے اچھا سا اسکول ڈھونڈتا ہوں۔  <EOS>  (جاری ہے)  <EOP>  ان کا وقت بالکل ضائع نہیں ہونا چاہیے۔  <EOS>   <EOP>  “ اقبال صاحب بولے۔  <EOS>   <EOP>  تھوڑی دیر میں اقبال صاحب کے بھائی اور بھابھی ان سے ملنے آ گئے۔  <EOS> باتوں باتوں میں بچیوں کے اسکول کا ذکر بھی آیا۔  <EOS>   <EOP>  ”ارے بھئی! بچیوں کے لئے اچھے اسکول کی کیا ضرورت ہے بھلا۔  <EOS> کسی بھی عام سے اسکول میں داخل کرا دو۔  <EOS> پڑھ لکھ کر افسر تھوڑی بن جائیں گی۔  <EOS> شادی کر کے دوسرے گھر ہی تو جانا ہے۔  <EOS> اگر کوئی بیٹا ہوتا تو بات سمجھ میں بھی آتی۔  <EOS>   <EOP>  کم از کم کاروبار میں تمہارا ہاتھ تو بٹاتا۔  <EOS> لڑکیوں پر اتنے پیسے خرچ کرنا تو سراسر بے وقوفی ہے۔  <EOS> “ بھائی نے انتہائی لاپرواہی سے اپنی رائے کا اظہار کیا۔  <EOS>   <EOP>  ”بھائی صاحب! یہ آپ کیسی باتیں کر رہے ہیں۔  <EOS> “ اقبال صاحب حیرانی سے بولے۔  <EOS>   <EOP>  ”ٹھیک ہی تو کہہ رہے ہیں تمہارے بھائی۔  <EOS> بیٹیوں کو تو ویسے بھی پرائے گھر جانا ہوتا ہے تو کیا ضرورت ہے ان پر اتنے پیسے خرچ کرنے کی۔  <EOS>   <EOP>  اب دیکھو نا ہمارے ما شاء اللہ! چار بیٹے ہیں۔  <EOS> تھوڑا بہت پڑھ لکھ لیں گے تو اپنے والد کے ساتھ کاروبار سنبھال لیں گے اور ویسے بھی آج کل تعلیم حاصل کرنے کا کیا فائدہ! ملازمت تو ملتی نہیں ہے۔  <EOS> بہتر یہی ہے کہ پیسے بچا کر رکھیں۔  <EOS> “ بھابھی نے تو اپنی دانست میں بڑی دور اندیشی کی بات کی تھی۔  <EOS>   <EOP>  بچیوں کی ماں سے رہا نہ گیا اور وہ بھی بول پڑیں:”بھابھی! اچھی تعلیم تو لڑکے اور لڑکیوں دونوں کے لئے ضروری ہے۔  <EOS>   <EOP>  اگر اچھی تعلیم ہو گی تو وہ کاروبار ہی نہیں معاشرے میں بھی کامیاب ہوں گے۔  <EOS> “  <EOP>  ”بھابھی! آج کل یہی بچے ملازمت کی تلاش میں جوتیاں چٹخاتے پھرتے ہیں۔  <EOS> اب آپ ہی بتائیں کیا فائدہ ایسی تعلیم کا جس سے پیٹ بھی نہ بھر سکے۔  <EOS> “  <EOP>  ”لیکن میں بچوں کو اچھی تعلیم دلوانے کے حق میں ہوں اور اس سے پیچھے نہیں ہٹوں گا۔  <EOS> “ اقبال صاحب نے دو ٹوک الفاظ میں کہا۔  <EOS>   <EOP>  ”جیسی تمہاری مرضی اقبال! ہم تو جتنا سمجھا سکتے تھے تمہیں ہم نے سمجھا دیا۔  <EOS> اب تم جانو، تمہارا کام جانے۔  <EOS> “ بھائی صاحب نے بحث ختم کرتے ہوئے کہا۔  <EOS>   <EOP>  ان لوگوں کے جانے کے بعد اقبال صاحب کی اہلیہ ان سے شکایت کرنے لگیں:”آخر آپ کے گھر والے بچیوں کی تعلیم کے اتنے خلاف کیوں ہیں! کیا ملتا ہے انھیں ایسی باتیں کر کے۔  <EOS> مجھے تو غصہ آ رہا ہے ان کی سوچ پر۔  <EOS>   <EOP>  “  <EOP>  ”بیگم! تم کیوں پریشان ہوتی ہو۔  <EOS> ان باتوں کو نظر انداز کر دیا کرو۔  <EOS> کل جب یہ بچیاں پڑھ لکھ کر ہمارا فخر بنیں گی تو یہی لوگ ان کی تعریفیں کرتے نہیں تھکیں گے۔  <EOS> وقت بہترین جواب ہوتا ہے۔  <EOS> تم بس صبر کرو۔  <EOS> “  <EOP>  وقت گزرتا رہا۔  <EOS> اقبال صاحب کی بچیاں تعلیم کے میدان میں آگے بڑھتی رہیں۔  <EOS> فوزیہ کو ادب سے خاص لگاؤ تھا۔  <EOS> اس نے کم عمری میں ہی انگریزی شاعری میں نام بنا لیا۔  <EOS>   <EOP>  ساتھ ساتھ میڈیکل کی تعلیم بھی جاری رکھی اور پھر فوج میں ایک قابل ڈاکٹر بن گئی۔  <EOS> ثنا بھی پڑھ لکھ کر بینک کے اعلیٰ عہدے پر فائز ہو گئی۔  <EOS> نور کو وکالت میں دلچسپی تھی تو اقبال صاحب نے اس کا داخلہ شہر کے بہترین لاء کالج میں کرا دیا جہاں وہ تھرڈ ایئر کی طالبہ تھی۔  <EOS> کل تک جن بچیوں کی تعلیم کی مخالفت کی جا رہی تھی آج وہ اپنے خاندان کا فخر بن گئی تھیں۔  <EOS>   <EOP>  ہر کوئی اقبال صاحب اور ان کی بیگم کی اعلیٰ ترتیب کی تعریف کرتا تھا۔  <EOS> پھر ایک دن اقبال صاحب کے بھائی اور بھابھی ان سے ملنے آئے۔  <EOS> وہ کچھ پریشان لگ رہے تھے۔  <EOS>   <EOP>  ”اقبال! تم نے اور نسرین نے جو کہا وہ کر کے دکھا دیا۔  <EOS> ہماری لاکھ مخالفت کے باوجود تم نے بچیوں کی تعلیم و تربیت میں کوئی کسر نہیں چھوڑی۔  <EOS> آج میں تمہارے اور ثنا کے پاس ایک خاص کام سے آیا ہوں۔  <EOS>   <EOP>  “  <EOP>  ”بھائی صاحب! ہم نے تو بس اپنا فرض ادا کیا۔  <EOS> آپ کہیے۔  <EOS> ہم سے جو ہو سکا،ضرور کریں گے، ان شاء اللہ!“ اتنی دیر میں ثنا بھی چائے لے کر آ گئی۔  <EOS>   <EOP>  ”اصل میں تمہیں تو معلوم ہی ہے کہ آج کل کاروبار کے حالات کچھ ٹھیک نہیں۔  <EOS> “ بھائی صاحب نے کہنا شروع کیا:”اب بچوں کی بھی شادی ہو گئی ہے، ایسے میں ایک دکان سے گزارہ کرنا مشکل ہو گیا ہے۔  <EOS>   <EOP>  میں چاہ رہا تھا کہ ثنا بیٹی اپنے بھائیوں کو کہیں ملازمت پر لگوا دے۔  <EOS> ماشاء اللہ! ہماری بیٹی اتنے بڑے عہدے پر کام کر رہی ہے اور پھر اس کے تعلقات بھی ہیں۔  <EOS> “ بھائی صاحب نے بڑی لجاجت سے بات مکمل کی۔  <EOS>   <EOP>  ”وہ تو ٹھیک ہے تایا ابو!“ ثنا کہنے لگی:”مگر آپ کے بچوں نے تو تعلیم مکمل ہی نہیں کی۔  <EOS> صرف میٹرک کر کے چھوڑ دیا۔  <EOS> اب ایسے میں اچھی نوکری ملنا تو مشکل ہے،لیکن آپ فکر نہ کریں۔  <EOS>   <EOP>  میں کوشش کرتی ہوں،ان شاء اللہ!سب بہتر ہو جائے گا۔  <EOS> “ ثنا نے تایا ابو کو تسلی دیتے ہوئے کہا۔  <EOS> اقبال صاحب کی بھابھی کچھ شرمندہ سی ہو رہی تھیں۔  <EOS>   <EOP>  ”ویسے ہم نے اپنے بچوں کے ساتھ اچھا نہیں کیا۔  <EOS> “ وہ کہنے لگیں:”تعلیم بیچ میں ختم کروا کر ہم نے انھیں کاروبار میں لگا دیا۔  <EOS> اگر وہ بھی تعلیم جاری رکھتے تو آج کچھ بن جاتے۔  <EOS> یہ تو صرف تم اور نسرین ہی تھے جو ہر مشکل برداشت کر گئے، لیکن بچیوں کی تعلیم پہ فرق نہیں آنے دیا۔  <EOS> تعلیم کا جو چراغ تم دونوں نے روشن کیا ہے، ہم اب اسے کبھی بجھنے نہیں دیں گے۔  <EOS> “بھابھی کی اس بات پر سبھی خوشی سے مسکرانے لگے۔  <EOS> اقبال صاحب نے مسکراتے ہوئے اپنی بیگم کی جانب دیکھا جو وقت کے اس جواب سے مطمئن نظر آ رہی تھیں۔  <EOS>   <EOP>  <EOT>
آمنہ خورشید ”میرے سوہنے موہنے بچو! یہ کہانی ہے ایک ننھے سے خرگوش کی جس کا نام گوگو تھا۔  <EOS> وہ ایک جنگل میں سبز ٹیلے کے اندر رہا کرتا تھا۔  <EOS> اس کا گھر بہت پیارا تھا۔  <EOS> گھر کی باہر والی دیواریں لکڑی کی تھیں۔  <EOS> ان پر سبز پینٹ تھا اور گول سی چھت جو شاخوں کو جوڑ کر بنائی گئی تھی، سرخ رنگ کی تھی۔  <EOS> دور سے دیکھنے میں گوگو کا گھر کوئی بڑا سا مشروم معلوم ہوتا تھا۔  <EOS>  ایک دن گوگو صبح کی سیر کو نکلا۔  <EOS> وہ اُچھلتے کودتے پتھروں پر سے چھلانگیں لگاتا چلا جا رہا تھا کہ اچانک اس کی نظر ایک چھوٹی سی ڈبی پر پڑی۔  <EOS> یہ کیا ہے؟“ گوگو نے حیرت سے دیکھا۔  <EOS>  ”چوں چوں! یہ ماچس ہے۔  <EOS> “ اوپر درخت پر سے آواز آئی۔  <EOS> گوگو نے سر اُٹھا کر اوپر دیکھا۔  <EOS> ایک موٹی سی چڑیا اپنے گھونسلے کے اندر بیٹھی کہہ رہی تھی۔  <EOS>  (جاری ہے)  <EOP>  ”کل رات جو لوگ جنگل سے گزرے تھے وہ یہ ماچس یہیں درخت کے نیچے بھول گئے ہیں۔  <EOS>   <EOP>  “ ”ہاں تو! اس سے کیا کرتے ہیں؟“ گوگو نے حیرانی سے ڈبی کو ہلایا۔  <EOS> ”اس سے آگ لگاتے ہیں۔  <EOS> میں نے خود دیکھا تھا۔  <EOS> وہ اس میں سے ایک چھوٹی سی لکڑی کو ڈبی سے رگڑتے ہیں تو آگ کا شعلہ نکلتا ہے۔  <EOS> “ چڑیا نے بتایا۔  <EOS> وہ اب گھونسلے سے نکل کر سب سے نیچے والی شاخ پر آ کر بیٹھ گئی تھی۔  <EOS>   <EOP>  ”میں بھی اس سے چولہا جلاؤں گا اور گاجر کا سوپ گرم کروں گا۔  <EOS>   <EOP>  آہا!“ گوگو نے کہا اور تیزی سے چھلانگیں لگاتا واپس چلا گیا۔  <EOS> اس نے چڑیا کی پوری بات بھی نہ سنی۔  <EOS> گوگو جب گھر آیا تو اس کی امی گھر پر نہیں تھی۔  <EOS> وہ ہر روز کی طرح گاجریں لینے بھالو میاں کی دکان پر گئی ہوئی تھیں۔  <EOS>   <EOP>  گوگو خرگوش کچن میں آیا، اس نے ایک چھوٹی سی دیگچی چولہے پر رکھی۔  <EOS> اس میں کل کا بچا ہوا سوپ تھا۔  <EOS> گوگو نے ماچس میں سے ایک اسٹک نکالی اور اسے چولہے کے قریب کیا۔  <EOS>   <EOP>  لیکن یہ کیا! چولہا تو آگ پکڑ ہی نہیں رہا تھا۔  <EOS> اسٹک پر لگی ہوئی آگ گوگو کے ہاتھ پر لگنے لگی تو اس نے گھبرا کر اسٹک کھڑکی سے باہر پھینک دی۔  <EOS> پھر اس نے دوسری اسٹک نکالی پھر تیسری،چوتھی لیکن چولہا کسی طرح بھی آگ نہیں پکڑ رہا تھا۔  <EOS> گوگو آگ لگی ہوئی اسٹکس کھڑکی سے باہر پھینکتا رہا۔  <EOS>   <EOP>  تھوڑی دیر بعد دروازے پر دستک ہوئی۔  <EOS> گوگو نے دروازہ کھولا۔  <EOS>   <EOP>  امی اندر آئیں تو انہیں کچھ جلنے کی بو آئی۔  <EOS> ”گوگو! کیا تم کچن میں گئے تھے۔  <EOS> “ ہاں۔  <EOS> نہیں وہ۔  <EOS> اس نے بتانے کی کوشش کی لیکن خرگوش کی امی بہت جلدی میں تھیں۔  <EOS> وہ کچن میں تیز قدموں سے آئیں اور جلدی سے سارے چولہے چیک کیے۔  <EOS> کچھ بھی نہیں چل رہا تھا۔  <EOS> سب ٹھیک تھا۔  <EOS> ہاں سوپ والی دیگچی شیلف پر پڑی تھی۔  <EOS> ”گوگو! تم سوپ گرم کرنا چاہ رہے تھے؟“  <EOP>  گوگو نے کوئی جواب نہ دیا۔  <EOS>   <EOP>  وہ جلدی سے کچن سے باہر چلا آیا۔  <EOS> اسے کچھ سمجھ نہیں آ رہا تھا کہ وہ امی کو کیسے بتائے۔  <EOS> امی جب کمرے میں آئیں تو گوگو کمرے میں خاموش بیٹھا تھا۔  <EOS> امی کے ہاتھ میں سوپ کا پیالہ تھا۔  <EOS> انہوں نے سائیڈ ٹیبل پر پیالہ رکھا اور کہنے لگیں۔  <EOS> ”میرے پیارے بیٹے! میں نے ماچس کھڑکی سے باہر گری ہوئی دیکھ لیں ہیں۔  <EOS> خدا نہ کرے چولہا جل جاتا تو تمہیں آگ بھی لگ سکتی تھی۔  <EOS>   <EOP>  “  <EOP>  گوگو یہ سن کر بہت شرمندہ تھا۔  <EOS> ”ابھی تم چھوٹے ہو۔  <EOS> جب تم بڑے ہو جاؤ گے تو خود سے چولہا جلانا سیکھ جاؤ گے۔  <EOS> “  <EOP>  خرگوش امی اچانک کچھ سونگھتے ہوئے بولیں۔  <EOS> ”یہ۔  <EOS> ۔  <EOS> ۔  <EOS> یہ کیا جلنے کی بو آ رہی ہے۔  <EOS> اوہ خدایا!“ امی جلدی سے بھاگتے ہوئے کمرے سے نکل گئیں۔  <EOS> بچو! اصل میں ہوا یہ تھا جب گوگو خرگوش نے جلتی ہوئی تیلیاں کھڑکی سے باہر پھینکیں تو گھاس میں آگ لگ گئی۔  <EOS>   <EOP>  وہ آگ گوگو کے گھر کی دیواروں تک پہنچی۔  <EOS> لکڑی دھڑا دھڑ جلنے لگی۔  <EOS> ”ہیلو! ہیلو! جلدی پہنچیں ہاتھی میاں!“ گوگو کی امی ہاتھی میاں کو فون کر چکی تھیں۔  <EOS>   <EOP>  ہاتھی میاں جو جنگل کے فائر بریگیڈ تھے، اپنے کئی ساتھیوں کے ساتھ گوگو کے گھر کے باہر پہنچ گئے۔  <EOS> وہ اپنی سونڈوں میں تالاب کا بہت سارا پانی بھر کر لائے تھے۔  <EOS> جلد ہی آگ بجھ گئی۔  <EOS> سبز دیواریں جل کر سیاہ ہو گئی تھیں لیکن شکر ہے زیادہ نقصان نہیں ہوا تھا۔  <EOS>   <EOP>  گوگو نے امی کے ساتھ مل کر دیوار بنائی۔  <EOS> بندروں نے بھی ان کی مدد کی۔  <EOS> لکڑی کاٹ کاٹ کر دی۔  <EOS> اب کی بار، گوگو نے زرد رنگ کا پینٹ کیا ہے۔  <EOS> پیارے بچو! اس کہانی سے یہ سبق ملتا ہے کہ کبھی بھی ماچس سے نہ کھیلیں۔  <EOS> جو کام خطرناک ہو وہ اپنے بڑوں سے کہیں خود کرنے کی کوشش نہ کریں۔  <EOS>   <EOP>  <EOT>
فہیم یاسین ایک چھوٹی سی پہاڑی میں چوہوں کے کئی بل تھے، اس پر پودے بھی لگے ہوئے تھے۔  <EOS> پودوں کے درمیان میں چوہوں کے بل دکھائی نہیں دیتے تھے۔  <EOS> ان بلوں میں ایک بل ایک چوہیا کا بھی تھا۔  <EOS> وہ اکیلی رہتی تھی۔  <EOS> وہ کافی عقلمند تھی، اکثر چوہے اپنے مسائل لے کر اس کے پاس آتے اور وہ اپنی عقل و فہم کے مطابق حل بتاتی۔  <EOS> اس کے مشورے اکثر چوہوں کی مشکل کو دور کر دیتے تھے۔  <EOS>  اسی لئے سب چوہے اس کی بڑی عزت کرتے تھے۔  <EOS> ایک بار یوں ہوا کہ برسات کے موسم میں بارشیں خوب برسیں، جس کے باعث کئی کیڑے مکوڑے اور دوسرے جانور گھبرا کر ان بلوں کی طرف آ گئے۔  <EOS>  چھوٹے موٹے کیڑے مکوڑے تو چوہوں کی غذا بن گئے، جبکہ بڑے کیڑوں کو انہوں نے وہاں سے مار بھگایا۔  <EOS> انہی میں ایک چھوٹا کچھوا بھی شامل تھا جو جسامت میں چوہوں سے تھوڑا سا بڑا تھا۔  <EOS>  (جاری ہے)  <EOP>  وہ ہر کسی کے بل میں گھس جاتا اور وہاں موجود ذخیرہ کی گئی خوراک چٹ کر جاتا۔  <EOS> چوہوں نے بڑی کوشش کی کہ اسے وہاں سے بھگا دیں،مگر انہیں کوئی کامیابی نہیں ہوئی۔  <EOS> کچھوا بڑا ہوشیار اور چالاک تھا۔  <EOS> وہ چوہوں کی ہر چال کو ناکام بنا دیتا تھا۔  <EOS> تنگ آ کر سب چوہے عقلمند چوہیا کے پاس گئے اور اس سے مدد طلب کی۔  <EOS>   <EOP>  چوہیا نے سب چوہوں کو تسلی دی کہ وہ کچھوے سے نجات کے بارے میں کچھ سوچتی ہے۔  <EOS>   <EOP>  چوہے اس کی تسلی پر واپس لوٹ گئے۔  <EOS> کچھ دور پودوں کی آڑ میں کچھوا ان کی سب باتیں سن رہا تھا۔  <EOS> کچھوے نے پہلے چوہیا کو سبق سکھانے کا ارادہ کیا۔  <EOS> وہ چپکے سے اس کے بل میں داخل ہو گیا۔  <EOS> چوہیا،کچھوے کے بارے میں سوچ رہی تھی کہ اس سے کیسے جان چھڑائی جائے؟کچھ دیر سوچنے کے بعد اس کے چہرے پر گہرا اطمینان پھیل گیا،جیسے وہ کوئی فیصلہ کر چکی ہو۔  <EOS>   <EOP>  کچھوا چوہیا کے بل میں داخل ہو گیا۔  <EOS>   <EOP>  چوہیا نے کوئی سوال نہیں کیا بلکہ دو موٹے موٹے سرخ بیر طشت میں رکھ کر وہ اس کے پاس چلی آئی۔  <EOS> کچھوا حیرت سے اس کی طرف دیکھنے لگا۔  <EOS> چوہیا نے کہا کہ اس وقت گھر میں اور کوئی چیز نہیں ورنہ خاطر تواضح زیادہ کرتی۔  <EOS> کچھوے نے دونوں سرخ بیر اٹھائے اور ایک ایک کر کے منہ میں ڈال لئے۔  <EOS> پیروں کا گودا بڑا رسیلا اور میٹھا تھا۔  <EOS> کچھوے نے سوچا کہ وہ اب یہیں رہے گا،کم از کم میٹھے بیر تو کھانے کو ملیں گے۔  <EOS>   <EOP>  کچھوے کو معلوم نہیں تھا کہ پیر کے اندر گٹھلی ہوتی ہے،جسے چوس کر پھینک دیا جاتا ہے۔  <EOS>   <EOP>  اس نے لالچ میں آ کر گٹھلی نگلنے کی کوشش کی تو وہ اس کے حلق میں جا پھنسی۔  <EOS> پھر کیا تھا؟کچھوا تکلیف سے بلبلا اُٹھا۔  <EOS> اس سے نہ تو بولا جا رہا تھا اور نہ ہی صحیح طرح سے سانس لی جا رہی تھی۔  <EOS> کچھ ہی دیر بعد اسے سانس لینا دشوار ہو گیا۔  <EOS> چوہیا یہ دیکھ کر بڑی پریشان ہوئی کہ اگر کچھوا اس کی بل میں ہی مر گیا تو اسے کون اٹھا کر باہر لے جائے گا؟اچانک اس کے ذہن میں ترکیب آئی۔  <EOS>   <EOP>  اس نے کچھوے سے کہا کہ اگر وہ فوراً ڈاکٹر کے پاس چلا جائے تو وہ اس کی کچھ مدد کر سکتا ہے۔  <EOS> کچھوا تکلیف سے نہایت پریشان تھا۔  <EOS> اس نے اشارے سے ڈاکٹر کا پتا پوچھا تو اس نے اسے راستہ سمجھایا۔  <EOS> کچھوا گرتا پڑتا اُٹھا اور اس طرف چل پڑا۔  <EOS>   <EOP>  اس نے دونوں ہاتھوں سے اپنا حلق تھام رکھا تھا۔  <EOS> راستہ بڑا خراب تھا۔  <EOS> ہر طرف کیچڑ پھیلا ہوا تھا۔  <EOS> کچھوا اس سے بے خبر اپنی تکلیف کی شدت میں آگے بڑھتا چلا گیا۔  <EOS>   <EOP>  چوہیا اس کا پیچھا کر رہی تھی۔  <EOS> کچھوا جب کافی آگے بڑھ آیا تو اس کے پاؤں کیچڑ میں دھنس گئے۔  <EOS> وہ حلق کی تکلیف کو بھول کر کیچڑ سے پاؤں نکالنے کی کوشش کرنے لگا۔  <EOS> ایک طرف گٹھلی حلق میں پھنسی ہوئی اذیت پہنچا رہی تھی تو دوسری طرف دلدل آہستہ آہستہ اس کا جسم نگلتا جا رہا تھا۔  <EOS>   <EOP>  جب کچھوا دلدل میں بالکل غائب ہو گیا تو چوہیا نے اللہ کا شکر ادا کیا اور واپس اپنے گھر لوٹ آئی۔  <EOS>   <EOP>  کچھوے سے سب کی جان چھوٹ چکی تھی۔  <EOS> برسات کا موسم بھی ختم ہو چکا تھا تیز دھوپ ہر طرف پھل گئی تھی۔  <EOS> اب چوہوں کو کسی کا خوف باقی نہیں رہا تھا۔  <EOS> چوہیا نے سب کو اپنے گھر بلا کر ان کی دعوت کی اور انہیں ہنس ہنس کر بتایا کہ اس نے کیا ترکیب لڑائی کہ کچھوا خودبخود اپنے پیروں سے چل کر دلدل میں جا گھسا یہ سن کر سب چوہوں نے اس کا شکریہ ادا کیا اور خوب ہلہ گلہ کیا۔  <EOS>   <EOP>  <EOT>
ڈاکٹر طارق ریاض اسلم رات بھر بستر پر کروٹیں بدلتا رہا، لیکن نیند اس سے کوسوں دور رہی۔  <EOS> آخر خدا خدا کر کے ہر سُو اُجالا پھیلا تو اس نے بستر چھوڑا اور مزدوری پر جانے کی تیاری کرنے لگا۔  <EOS> مناسب آرام نہ ملنے کی وجہ سے اس کی طبیعت بوجھل تھی اور مزاج چڑچڑا تھا۔  <EOS>  ”اسلم! آج تم توجہ سے کام نہیں کر رہے، خیریت ہے!“ ٹھیکے دار نے اسے سست ہوتے دیکھ کر پوچھا۔  <EOS>  اسلم نے سچ سچ بات کر ڈالی۔  <EOS> ٹھیکے دار پوری بات سن کر بولا:”تمہارے ہاتھوں کا قصور ہے،جو خود کو روک نہ سکے اور تمھیں زیادہ کھانا کھلا دیا۔  <EOS> “ ٹھیکے دار بات کر کے آگے بڑھ گیا،جبکہ اسلم کچھ سوچ کر اپنے ہاتھوں سے مخاطب ہوا:”تمہاری وجہ سے میری نیند خراب ہوئی۔  <EOS> “ ہاتھوں نے گلے شکوے سنے تو جھٹ بولے:”ہمارا کوئی قصور نہیں۔  <EOS>  (جاری ہے)  <EOP>  تم نے اپنی مرضی سے ڈٹ کر کھایا۔  <EOS>   <EOP>  بھلا ہم کیا کرتے۔  <EOS> “  <EOP>  اب شامت مرضی کی آ گئی:”اے دل! یہ سارا کیا دھرا تمہارا ہے۔  <EOS> اگر تم چاہتے تو ہاتھوں کو زیادہ کھلانے سے روک سکتے تھے۔  <EOS> “ اسلم نے دل کو کھری کھری سناتے ہوئے کہا۔  <EOS>   <EOP>  دل بھلا کب خاموش رہتا ہے۔  <EOS> یہ پیدائش سے موت تک بغیر تھکے دھڑکتا ہے، کیونکہ دل کے عضلات جنھیں ”Cardiac Muscles“ کہا جاتا ہے، عمر بھر نہیں تھکتے۔  <EOS> دل نے گہری سانس لی اور بولا:”اب بھلا میرا کیا گناہ!میرے پاس کام بہت ہے۔  <EOS>   <EOP>  میرے دائیں جانب سارے جسم سے خون صاف ہونے کے لئے آتا ہے اور پھیپھڑوں سے آ کر پورے جسم کو مہیا کیا جاتا ہے۔  <EOS> مجھے فرصت کہاں کہ اس طرح کے کام کروں!“ دل نے اپنی صفائی دیتے ہوئے کہا اور بات ختم کرتے کرتے ذمے داری معدے پر ڈال دی۔  <EOS>   <EOP>  معدہ (Stomach) بھی اب تک کی پوری گفتگو سن چکا تھا۔  <EOS> اپنی برائی سن کر بھڑک اُٹھا:”اچھا جی! کوئی نہ ملا تو ملبہ مجھ غریب پر ڈال دیا۔  <EOS>   <EOP>  میں ساری باتیں سن چکا ہوں۔  <EOS> میری کوئی غلطی نہیں۔  <EOS> جیسے جیسے غذا معدہ میں پہنچتی رہی میری دیواروں سے متعدد رطوبتیں خارج ہو کر ہاضم کرتی رہیں۔  <EOS> بے تحاشا کھانے کے باوجود میں خوراک ہضم کرنے میں لگا رہا۔  <EOS> ساری رات آرام نہیں کر سکا۔  <EOS> دو وقت کا کھانا ایک بار کھانے کے بعد چہل قدمی نہ کرنے کی وجہ سے یہ گڑبڑ ہوئی۔  <EOS> پروٹین کو میں نے ہضم کیا، جب کہ چکنائی چھوٹی آنت میں ہضم ہو کر بدن میں جذب ہوئی۔  <EOS>   <EOP>  اب اس سارے معاملے میں ہماری کوئی ذمے داری نہیں۔  <EOS> میرے خیال میں دانتوں کی شرارت ہے۔  <EOS> “ معدہ نے اسے اچھی خاصی سنا دی تھیں۔  <EOS>   <EOP>  اسلم کا دھیان جھٹ دانتوں کی طرف گیا۔  <EOS> دانت بھلا کب اپنی بُرائی سن سکتے تھے،گنتی میں 32 تھے اور اکثریت میں تھے۔  <EOS> سامنے والا دانت ذرا ناراضی سے کہنے لگا:”جناب عالی!ہم ایسا ویسا کوئی کام نہیں کرتے۔  <EOS> ہمیں جو چبانے، کھانے، پینے کو ملتا ہے، پوری محنت اور لگن سے خوراک کے بڑے بڑے ٹکڑوں کو چھوٹے ذرات میں تبدیل کر کے لعابِ دہن کی مدد سے خوراک کی نالی کی جانب دھکیل دیتے ہیں۔  <EOS>   <EOP>  نیند نہ آنے کا سبب ہماری وجہ سے نہیں!“ دانتوں نے متحد ہو کر کہا۔  <EOS> یہ تعداد میں زیادہ اور مضبوط تھے۔  <EOS> انھوں نے آنکھوں کو قصوروار ٹھہریا اور خاموش ہو گئے۔  <EOS>   <EOP>  اسلم اب تک ہر طرح کی صفائیاں سن کر اُکتا گیا تھا۔  <EOS> وہ ناراضی سے آنکھوں سے مخاطب ہوا:”لو!اب تم ذمے دار ہو۔  <EOS> اگر تم وقت سے بند ہو جاؤ تو بھلا نیند کا مسئلہ نہ ہو۔  <EOS> “  <EOP>  آنکھیں دو تھیں، فوراً متحد ہو کر یک زبان بولیں:”واہ جی واہ!ساری رات ہمیں زبردستی دبا دبا کر بند کرنے کی کوشش کرتے رہے۔  <EOS>   <EOP>  پروردگار عالم نے رات آرام کے لئے پیدا کی ہے، لیکن افسوس کسی کا گناہ ہمارے سر پہ تھوپا جا رہا ہے۔  <EOS> ساری رات کروٹیں بدل بدل کر ہمیں زبردستی بند کیا گیا۔  <EOS> ہماری پلکوں کا کام آنکھوں کی حفاظت کرنا ہے۔  <EOS> وہ کام ہم کرتے رہے۔  <EOS> ہمارا کوئی قصور نہیں۔  <EOS> یہ سب دماغ کا کیا دھرا معلوم ہوتا ہے۔  <EOS> “  <EOP>  ”او میاں! کیا بات ہے! کہاں غائب ہو! جلدی جلدی کام مکمل کرو۔  <EOS>   <EOP>  تنخواہ کام کی ملے گی، بیٹھنے کی نہیں۔  <EOS> “ ٹھیکے دار برہم ہو کر بولا۔  <EOS>   <EOP>  اسلم جو جسم کے اعضاء سے جھگڑنے میں مصروف تھا،خیالوں کی دنیا سے نکلا اور کام شروع کر دیا، جبکہ جسم کے تمام اعضاء ہنسی مذاق میں لگ گئے۔  <EOS> وہ جانتے تھے کہ جو شخص فطرت کے قوانین سے دوستی نہیں رکھتا، وہ اسی طرح نقصان اُٹھاتا ہے۔  <EOS> اس معاملے میں یہ ہوا کہ زبان کا خیال کسی کو نہ آیا، جس نے ذائقے کا لالچ دے کر اسلم کو زیادہ کھلا دیا اور دل و دماغ کو ماؤف کر دیا۔  <EOS> حقیقت میں سب سے بڑا اور بنیادی جرم تو اسی کا تھا۔  <EOS>   <EOP>  <EOT>
عرفان خان ایک دفعہ کا ذکر ہے ایک چیونٹی جو کے دانے جمع کرنے کے لئے ایک رستے سے گذر رہی تھی کہ اچانک اس کی نظر شہد کے ایک چھتے پر پڑی۔  <EOS> شہد کی خوشبو سے اس کے منہ میں پانی بھر آیا۔  <EOS> چھتا ایک پتھر کے اوپر لگا تھا۔  <EOS> چیونٹی نے ہر چند کوشش کی کہ وہ پتھر کی دیوار سے اوپر چڑھ کر چھتے تک رسائی حاصل کرے مگر ناکام رہی کیونکہ اس کے پاؤں پھسل جاتے تھے اور وہ گر پڑتی تھی۔  <EOS>  شہد کے لالچ نے اسے آواز لگانے پر مجبور کر دیا اور وہ فریاد کرنے لگی:”اے لوگو، مجھے شہد کی طلب ہے۔  <EOS> اگر کوئی جواں مرد مجھے شہد کے چھتے تک پہنچا دے تو میں اسے معاوضے کے طور پر ایک جو پیش کروں گی۔  <EOS> “ ایک پردار چیونٹی ہوا میں اُڑ رہی تھی۔  <EOS> اس نے چیونٹی کی آواز سنی اور اسے تنبیہ کرنے لگی:”دیکھو، ایسا نہ ہو کہ چھتے کی طرف چل دو۔  <EOS>  (جاری ہے)  <EOP>  اس میں بڑا خطرہ ہے۔  <EOS>   <EOP>  “چیونٹی بولی، فکر نہ کرو، مجھے پتا ہے کہ مجھے کیا کرنا ہے۔  <EOS>   <EOP>  پردار بولی:”وہاں شہد کی مکھیاں ہیں جن کے ڈنک ہیں۔  <EOS> “چیونٹی بولی:”میں شہد کی مکھیوں سے نہیں ڈرتی، مجھے شہد چاہیے۔  <EOS> “  <EOP>  پردار بولی:”شہد چپکاؤ ہے۔  <EOS> تمہارے ہاتھ پاؤں اس میں الجھ جائیں گے۔  <EOS> “چیونٹی بولی:”اگر یونہی ہاتھ پاؤں چپک جایا کرتے تو کوئی شہد نہ کھا پاتا۔  <EOS>   <EOP>  “  <EOP>  پردار بولی:”تم بہتر جانتی ہو۔  <EOS> لیکن آؤ، میری بات سنو اور شہد کا خیال چھوڑو۔  <EOS> میں پردار ہوں، سالخوردہ ہوں، اور تجربہ رکھتی ہوں۔  <EOS> چھتے کی طرف جانا بہت مہنگا پڑے گا اور ممکن ہے تم کسی مصیبت میں گرفتار ہو جاؤ۔  <EOS> “چیونٹی بولی:”اگر ممکن ہو تو اپنی مزدوری لو اور مجھے وہاں تک پہنچا دو۔  <EOS> اگر تم ایسا کرنے سے قاصر ہو تو زیادہ جوش نہ کھاؤ، مجھے کسی سرپرست کی ضرورت نہیں اور جو نصیحت کرتا ہے مجھے ایک آنکھ نہیں بھاتا۔  <EOS>   <EOP>  “  <EOP>  پردار بولی:”ممکن ہے کوئی ایسا نکل آئے جو تمہیں وہاں تک پہنچا دے لیکن اس میں کوئی بھلائی نظر نہیں آتی اور جس کام کا انجام اچھا نہ ہو، میں اس میں معاونت نہیں کرتی۔  <EOS> چیونٹی بولی:”خوامخواہ خود کو خستہ نہ کرو۔  <EOS> میں تو آج ہر قیمت پر چھتے تک پہنچوں گی۔  <EOS> “پردار نے اپنی راہ لی اور چیونٹی نے دوبارہ آواز لگائی:”کوئی ہے جواں مرد جو مجھے شہد کے چھتے تک پہنچا دے اور معاوضے میں ایک جو مجھ سے وصول کر لے؟اچانک ایک مکھی کا وہاں سے گذر ہوا۔  <EOS>   <EOP>  “اس نے کہا:”بے چاری چیونٹی! تمہیں شہد کی طلب ہے اور تمہیں اس کا حق ہے۔  <EOS> میں تمہاری آرزو برلاتی ہوں۔  <EOS> “  <EOP>  چیونٹی بولی:”اللہ برکت دے، خدا تمہاری عمر دراز کرے۔  <EOS> تمہیں کہتے ہیں خیرخواہ جانور۔  <EOS> “مکھی نے چیونٹی کو زمین سے اُٹھایا اور اسے چھتے کے قریب بٹھا کر خود اُڑ گئی۔  <EOS> چیونٹی حد درجہ مسرور تھی۔  <EOS> کہنے لگی:”واہ واہ!کیسی سعادت ہے کیسا چھتا ہے، کیسی اچھی بو ہے، کیسا عمدہ شہد ہے کیا مزہ ہے اس میں۔  <EOS>   <EOP>  اس سے بڑھ کر اور کیا خوش قسمتی ہو سکتی ہے۔  <EOS> چیونٹیاں کس قدر بدقسمت ہیں کہ گندم اور جو جمع کرتی رہتی ہیں اور کس وقت بھی ان کا رخ شہد کے چھتے کی جانب نہیں ہوتا۔  <EOS> “  <EOP>  چیونٹی نے اِدھر اُدھر سے کچھ شہد چاٹا اور آگے بڑھتی گئی حتیٰ کہ شہد کے حوض میں جا پہنچی اور اچانک اسے محسوس ہوا کہ اس کے ہاتھ پاؤں شہد سے چپک گئے ہیں اور اس کے لئے اپنی جگہ سے حرکت کرنا ممکن نہیں رہا۔  <EOS>   <EOP>  اس نے اپنی نجات کے لئے جس قدر کوشش کی، بے نتیجہ رہی۔  <EOS> تب اس نے فریاد کی:”عجب طرح پکڑی گئی ہوں۔  <EOS> اس سے بڑھ کر اور کیا بدبختی ہو گی، اے لوگو!مجھے نجات دلاؤ۔  <EOS> کوئی جواں مرد مجھے نجات دلاؤ۔  <EOS> ہے کوئی جواں مرد مجھے اس چھتے سے باہر نکال لائے اور میں اسے ”دو جو“ انعام میں پیش کروں؟ پیشکش پہلے تھی اک جو کی سو اب دو کی ہے، اس جہنم سے نکلنے کی یہی سوجھی ہے!  <EOP>  عین اس وقت پردار چیونٹی اپنے سفر سے واپس آ رہی تھی۔  <EOS>   <EOP>  اسے اس حال میں دیکھ کر پردار کو بڑا دکھ ہوا اور اس نے فوراً اس کو مصیبت سے نکالا۔  <EOS> پھر بولی:”میں تمہیں سرزنش نہیں کرنا چاہتی لیکن اتنی بات ضرور کہوں گی کہ زیادہ لالچ گرفتاری کا سبب بن جاتا ہے۔  <EOS> “آج تو تمہارا نصیب بلندی پر تھا کہ میں اچانک یہاں پہنچ گئی لیکن آئندہ محتاط رہنا۔  <EOS> گرفتاری سے پہلے نصیحت کو غور سے سن لینا اور کسی مکھی سے مدد نہ مانگنا۔  <EOS> مکھی چیونٹی کی ہمدرد نہیں اور اس کے لئے چیونٹی کا خیر خواہ ہونا ممکن بھی کہاں ہے؟  <EOP>  <EOT>
جدون ادیب سر طلحہ ایوب تربیہ کمیٹی کے نگراں تھے۔  <EOS> یہ کمیٹی بچوں کی اخلاقی تربیت مزید بہتر بنانے کے لئے قائم ہوئی تھی۔  <EOS> کچھ دن تو خیر سے گزرے، مگر اسکول میں ایک دن چوری ہو گئی۔  <EOS> دوسرے دن پھر چوری ہوئی تو ایک کھلبلی سی مچ گئی۔  <EOS> پرنسپل صاحب کو اس اطلاع سے تشویش ہوئی۔  <EOS> انھوں نے کہا کہ ہمارا اسکول اچھی تربیت کے لئے معروف ہے۔  <EOS>  ہم ایسی کسی حرکت کو برداشت نہیں کریں گے۔  <EOS>  سر سہیل نے بچوں کو بتایا کہ پچھلے سال ان کو راہداری سے ہزار روپے کا نوٹ ملا۔  <EOS> اعلان کرنے کے بعد بھی اسے کوئی لینے نہ آیا۔  <EOS> پھر اس نوٹ کو تختہ اطلاع پر لگا دیا گیا کہ جس کا ہے، آ کر لے جائے، مگر تب بھی کسی نے نہیں اُتارا۔  <EOS> ایک ایسے تربیت والے اسکول میں یوں چوریاں ہوں گی تو ہماری تربیت پر سوال اُٹھیں گے۔  <EOS>  (جاری ہے)  <EOP>  اگلے دو روز امن رہا۔  <EOS> سب مطمئن ہو گئے، مگر پھر ایک جماعت سے کچھ بچوں کی چیزیں غائب ہو گئیں۔  <EOS> سب سر پکڑ کر بیٹھ گئے۔  <EOS> پرنسپل صاحب خاص طور پر پریشان تھے۔  <EOS> ان واقعات نے اسکول کی ساکھ کو داؤ پر لگا دیا تھا۔  <EOS> ان کی سمجھ میں کچھ نہیں آ رہا تھا کہ کیا کریں!وہ پریشانی کے عالم میں بیٹھے تھے کہ سر طلحہ ایوب اہم اطلاع لے کر آئے۔  <EOS> ان کے پاس ایک تھیلا تھا۔  <EOS>   <EOP>  انھوں نے تھیلا میز پر اُنڈیلا تو اس میں سے بہت سارے قلم،جیومیٹری بکس اور دوسری چیزیں نکلیں۔  <EOS> پرنسپل صاحب نے حیرت سے ان کی طرف دیکھا۔  <EOS> سر طلحہ ایوب بولے:”سر!مجھے یہ سارا سامان سائنس لیب میں ایک الماری کے پیچھے سے ملا ہے۔  <EOS> “  <EOP>  پرنسپل صاحب نے سوچتی ہوئی نظروں سے ان کی طرف دیکھا تو وہ بولے:”معاملہ چوری کا نہیں ہے۔  <EOS> الحمدللہ ہمارے بچوں کا تعلق خوشحال اور اسلامی ذہن رکھنے والے گھرانوں سے ہے۔  <EOS>   <EOP>  لگتا ہے، کوئی نفسیاتی وجہ یا کوئی اور معاملہ ہے، میرے پاس ایک تجویز ہے!“  <EOP>  پرنسپل صاحب نے ان کی تجویز سن کر ہامی بھر لی اور پھر نتیجہ جلد سامنے آ گیا۔  <EOS> سر طلحہ نے پرنسپل صاحب کو ایک ویڈیو دکھائی۔  <EOS> ایک بچہ جسے معلوم نہ تھا کہ وہاں کیمرہ لگا ہوا ہے،چپکے سے اندر داخل ہوتا ہے اور ہاتھ میں پکڑی ایک نوٹ بک اُٹھا کر الماری کے پیچھے پھینک دیتا ہے۔  <EOS>   <EOP>  ”یہ کون ہے؟“ پرنسپل صاحب نے پریشانی کے عالم میں پوچھا۔  <EOS>   <EOP>  ”یہ شکیل ہے۔  <EOS> مشہور تاجر کا بیٹا جو ہر نیکی کے کام میں بڑھ چڑھ کر حصہ لیتے ہیں اور خود شکیل اپنی جیب خرچ سے دوسروں کی مدد کرتا ہے!اگر آپ اجازت دیں تو شکیل کو بلا کر بات کروں!“ سر طلحہ نے جواب دیا۔  <EOS>   <EOP>  ”نہیں، یہ مناسب نہیں ہو گا۔  <EOS> میں سر رضوان سے کہتا ہوں۔  <EOS> ان کو ویسے بھی بچے بہت پسند کرتے ہیں۔  <EOS>   <EOP>  وہ اس معاملے کی کھوج لگا لیں گے۔  <EOS> “  <EOP>  پرنسپل صاحب کے حکم پر سر رضوان کو معاملے کی کھوج کا حکم ملا۔  <EOS> انھوں نے شکیل کو لائبریری میں کچھ ذمے داری سونپنے کے بہانے بلایا اور اس سے بات چیت کرنے لگے۔  <EOS> آخر شکیل کے منہ سے انھوں نے وہ سن لیا جو وہ چاہتے تھے۔  <EOS>   <EOP>  ”سر!یہ بات کسی کو مت بتائیے گا۔  <EOS> “ شکیل نے التجا کی:”میں وعدہ کرتا ہوں کہ آئندہ ایسا کچھ نہیں کروں گا۔  <EOS>   <EOP>  “  <EOP>  ”اس پر بعد میں بات کریں گے۔  <EOS> “ سر رضوان نے اسے تھپکی دی۔  <EOS>   <EOP>  سر رضوان پرنسپل صاحب سے ملے اور ان کو ساری بات بتائی۔  <EOS> معاملہ یہ تھا کہ سر طلحہ ایوب نے بھری جماعت میں شکیل کو سخت الفاظ کہے، جسے اس نے اپنی توہین سمجھا اور وہ جذبہ انتقال میں جلنے لگا، پھر اس نے چوری کرنا شروع کر دیں،تاکہ سر طلحہ ایوب کا تربیتی عمل متاثر ہو۔  <EOS>   <EOP>  پرنسپل صاحب نے سارا معاملہ جان کر سوچ میں پڑ گئے۔  <EOS>   <EOP>  انھوں نے سر طلحہ ایوب کو بلایا۔  <EOS> سارا معاملہ ان کے علم میں لائے اور آخر میں بولے:”میں آپ کے کام اور طریقہ کار پر بات نہیں کروں گا، فقط اتنا کہنا چاہتا ہوں کہ اگر حضور اکرم صلی اللہ علیہ وآلہ وسلم نرم مزاج،صبر کرنے والے اور خوش اخلاق نہ ہوتے تو اسلام اتنی جلدی اور تیزی سے نہ پھیلتا․․․․“  <EOP>  سر طلحہ ایوب چپ ہو گئے۔  <EOS> وہ دوسروں کو نصیحت کرتے تھے، مگر آج ان کو ایک قیمتی نصیحت حاصل ہو گئی تھی۔  <EOS>   <EOP>  <EOT>
ہانیہ فاطمہ کھرل، لاہور ایک دن احمد اور ایمن کے امی ابو نے جنگل میں سیر کو جانے کا پروگرام بنایا۔  <EOS> اگلے دن جنگل پہنچ کر انھوں نے خیمے لگائے اور سب جنگل میں سیر کرنے لگے۔  <EOS> انھوں نے قسم قسم کے پھل دار درخت،خوبصورت پھول اور بیلیں دیکھیں۔  <EOS>  وہاں پر انھیں تیتر،کوئل،فاختہ اور ہُدہُد وغیرہ بھی دیکھنے کو ملے۔  <EOS> شام ہوئی تو وہ سب اپنے خیموں کی طرف واپس لوٹ آئے اور آگ جلا کر کھانا پکایا گیا۔  <EOS>  کھانے کے بعد وہ سب خیمے میں چلے گئے۔  <EOS> ایمن اور احمد کو نیند نہیں آ رہی تھی۔  <EOS> ان کا دل جنگل میں جانوروں کو ڈھونڈنے اور دیکھنے کو چاہ رہا تھا۔  <EOS> حالانکہ ان کے والدین نے انھیں سختی سے منع کیا تھا کہ خیمے سے باہر نہ نکلنا۔  <EOS> وہ یہ نصیحت بھول گئے اور جنگل کا جائزہ لینے چل پڑے۔  <EOS>  (جاری ہے)  <EOP>  اس شب چودھویں کی رات تھی اور چاند کی روشنی سے ہر چیز واضح دکھائی دے رہی تھی۔  <EOS>   <EOP>  چلتے چلتے انھیں محسوس ہوا کہ وہ کافی دور آ گئے ہیں۔  <EOS> انھوں نے واپس جانا چاہا تو انھیں یاد نہ رہا کہ وہ کہاں سے آئے تھے،اس لئے وہ ایک درخت کے کٹے ہوئے تنے پر بیٹھ گئے۔  <EOS> کچھ دور انھیں روشنی سی نظر آئی۔  <EOS> وہ ایک جھونپڑی تھی۔  <EOS> دونوں اسی طرف چل دیے۔  <EOS>   <EOP>  انھوں نے دروازے پر دستک دی تو تھوڑی دیر بعد ایک بزرگ باہر آئے۔  <EOS> بچوں نے انھیں سلام کیا:”السلام علیکم دادا جی!ہم راستہ بھٹک گئے ہیں۔  <EOS>   <EOP>  کیا آپ ہماری مدد کریں گے؟“  <EOP>  بزرگ نے سلام کا جواب دے کر پوچھا:”اتنی رات میں یہاں کیسے اور کیوں آئے؟“  <EOP>  ایمن بولی:”ہم جانور دیکھنے اپنے خیمے سے دور آ گئے اور کھو گئے۔  <EOS> “  <EOP>  بزرگ نے کہا:”بیٹی!تم دونوں کو اپنے امی کے بغیر نہیں آنا چاہیے تھا۔  <EOS> “  <EOP>  دونوں نے کہا:”جی ہم اپنی غلطی مانتے ہیں۔  <EOS> “  <EOP>  بزرگ نے کہا:”آؤ میں تم دونوں کو تمہارے والدین کے پاس لے جاؤں۔  <EOS> “  <EOP>  وہ دونوں ان بزرگ کے ساتھ چلتے ہوئے اپنی امی ابو کے پاس آ پہنچے۔  <EOS> جہاں ان کے والدین انھیں اِدھر اُدھر پہلے ہی سے تلاش کر رہے تھے۔  <EOS> انھوں نے بزرگ کا شکریہ ادا کیا۔  <EOS> بچوں نے والدین سے معافی مانگی اور آئندہ ایسی حرکت کرنے سے توبہ کر لی۔  <EOS>   <EOP>  <EOT>
حسن اختر یہ بات تو بارہا سنی تھی کہ تاریخ اپنے آپ کو دہراتی ہے۔  <EOS> تاہم عمر صاحب کو عملی طور پہ اس کا تجربہ اس وقت ہوا جب وہ اپنے شہر کے تھانہ روڈ پر واقع بازار پہنچے۔  <EOS> ننھا حسین بھی اُن کی انگلی تھامے ہمراہ تھا۔  <EOS> وہ قدم قدم پر کود کود کر ابو کے ہاتھ کی انگلیوں کو اپنے دونوں ہاتھوں سے کھینچتا اور روک لیتا۔  <EOS> کھلونوں کی دکانوں سے کبھی ٹریکٹر ٹریلر،کبھی کار تو کبھی گائے بھینسیں اور جنگلی جانور لینے کی ضد کرتا۔  <EOS>  ابو جان بیٹے کی تمام تر چھوٹی چھوٹی فرمائشوں کو بڑی فراخدلی سے پورا کر رہے تھے۔  <EOS> اچانک ان کو کچھ یاد آیا اور وہ زیر لب ہی مسکرانے لگے۔  <EOS> وہ تخیل میں 30 سال پیچھے چلے گئے تھے۔  <EOS> وہ کھلونوں کی ان دکانوں پہ کھڑے ایک خوشگوار حیرت کے احساس میں مبتلا تھے۔  <EOS>  (جاری ہے)  <EOP>  وہ تخیل کی دنیا سے اس وقت باہر آئے جب حسین نے پوچھا۔  <EOS> ”ابو جان! آپ کے مسکرانے اور چہرے پر غیر معمولی خوشی کی وجہ کیا ہے؟“  <EOP>  آج شام کے کھانے کے بعد بتاؤں گا، تم مجھے ضرور یاد دلانا۔  <EOS>   <EOP>  ابو جی نے جواب دیا۔  <EOS> حسین نے بھی یاد دہانی کا وعدہ کر لیا۔  <EOS> کھلونے خریدنے سے فراغت پا کر دونوں باپ بیٹا گھر کا راشن خریدنے کریانہ اسٹور میں پہنچے۔  <EOS> عمر صاحب کو اچانک ایک بار پھر سے کچھ خوشگوار سا احساس ہوا اور وہ مسکرائے تو حسین نے پوچھا ”ابو جان!اب کیا بات ہے؟“ ابو جی نے حسین کو پیار کیا اور بتایا ”یہ بھی اُسی بات کا تسلسل ہے جو رات کو آپ کو بتانی ہے۔  <EOS>   <EOP>  “  <EOP>  خشک راشن لے کر باپ بیٹا پھل اور سبزی لینے کے لئے متعلقہ دکان پر پہنچے۔  <EOS> عمر صاحب نے دکاندار کو سلام کیا۔  <EOS> اس کی طرف دیکھا پھر حسین کی طرف دیکھا اور اُن کے ہونٹوں پر وہی مسکراہٹ بکھر گئی جو دو دفعہ پہلے بھی حسین کو دیکھ چکا تھا۔  <EOS> اب کی بار حسین کا تجسس اور بے قراری بڑھ گئی اس نے کہا ”ابو جان! کیا یہ بھی اُسی واقعے کا تسلسل ہے جو رات کو سنائیں گے؟“ عمر صاحب نے پیار بھری نگاہوں سے حسین کو دیکھا اس کی ذہانت کی بے ساختہ داد دی اور بولے ”جی بیٹا جی!یہ مسکراہٹ اور خوشگواری بھی اسی چیز کا حسین تسلسل ہے“ اب تو حسین کی بے قراری بام عروج پر پہنچ چکی تھی وہ جاننا چاہتا تھا کہ آخر ماجرا ہے کیا؟  <EOP>  خریداری مکمل کرنے کے بعد دونوں باپ بیٹا گھر آ گئے۔  <EOS>   <EOP>  عمر صاحب آرام کی غرض سے اپنے کمرے میں چلے گئے حسین نئے کھلونوں کے ساتھ کھیلنے میں محو ہو گیا تاہم بازار میں پیش آنے والا واقعہ اور ابو جان کا وعدہ بالکل نہ بھولا۔  <EOS> شام کے کھانے کے بعد ابو جان عشاء کی نماز کے لئے مسجد چلے گئے واپسی پر ننھا حسین اپنی امی جان کے ہمراہ ان کا منتظر تھا۔  <EOS> اس کی امی بھی اس عجب اور خوشگوار قصے کو سننے کے لئے بے تاب تھیں۔  <EOS>   <EOP>  انتظار کی گھڑیاں ختم ہوئیں اور عمر صاحب کہنے لگے۔  <EOS> ”بیٹا! جیسے ہی آج میں اور آپ بازار پہنچے اور اس کے بعد جو ہماری خریداری اور گھومنے پھرنے کی ترتیب رہی وہ بالکل ایسی ہی تیس سال پرانی ایک باپ اور بیٹے کی طرف سے کی گئی خریداری کا پر تو تھی۔  <EOS> گویا تاریخ اپنے آپ کو دہرا رہی تھی۔  <EOS> باقی سب کچھ یکساں تھا بس کردار تبدیل ہوئے تھے اس واقعے میں جو لڑکا بیٹا تھا آج وہ باپ کے کردار میں تھا اور ایک کردار جو نیا شامل ہوا تھا وہ تھا بیٹا اور جانتے ہو وہ کون تھا؟“  <EOP>  حسین جو بہت ذہین اور حاضر دماغ بچہ تھا فوراً معاملے کی تہہ تک پہنچ گیا۔  <EOS>   <EOP>  بولا:”جی بالکل ابو حضور!آج سے تیس سال قبل آپ بیٹے کے کردار میں تھے اور دادا حضور مرحوم باپ کے کردار میں۔  <EOS> اور آج والے واقعے کا نیا کردار میں تھا۔  <EOS> “ عمر صاحب نے بے ساختہ حسین کی ذہات کی داد دی اور کہا:”بالکل اسی طرح میں اپنے ابو حضور کا ہاتھ تھامے کھلونوں کی دکانوں کے سامنے سے گزرتا تھا تو بالکل تمہاری طرح ان کی انگلیاں کھینچ کر روک لیتا تھا اور کھلونے لینے کی ضد کرتا تھا۔  <EOS>   <EOP>  وہ بھی مجھے ایسے ہی کھلونے لے کر دیتے تھے جیسے آج میں نے تمہیں لے کر دیئے ہیں“ حسین کا تجسس ابھی پوری طرح ختم نہ ہوا تھا۔  <EOS> اس نے فوراً اگلا سوال کر دیا ”اور جو کریانہ اسٹور پر آپ کو ایک خوشگوار احساس ہوا تھا اس کی کیا وجہ تھی؟“  <EOP>  ابو جی بولے ”معاملہ یہاں بھی یکساں تھا بس کرداروں میں تبدیلی آ چکی تھی۔  <EOS> اس وقت کریانہ اسٹور ابو حضور کے دوست اللہ داد مرحوم چلایا کرتے تھے اور آج ان کا بیٹا سلیم چلاتا ہے آج دکاندار کی جگہ اس کے بیٹے نے لے لی تھی اور گاہک کی جگہ بھی اس وقت کے گاہک کا بیٹا کھڑا تھا۔  <EOS>   <EOP>  جب ہم سبزی اور پھل کی دکان پر پہنچے تو معاملہ وہاں بھی یکساں تھا بس کرداروں کی جگہ ان کے بیٹوں نے لے لی تھی۔  <EOS> یہ تمام واقعات تیس برس پرانے واقعات کے عکس تھے میں تاریخ کے اس عجب اور حسین اتفاق پر خوش بھی ہوا تھا اور حیران بھی“ عمر صاحب کی گفتگو سن کر حسین کی امی کہنے لگیں ”واقعی باپ بیٹے کا یہ رشتہ اتنا ہی پرانا ہے جتنی یہ دنیا اور ان کی دوستی میں عجب بے تکلفی ہوتی ہے۔  <EOS>   <EOP>  ہمیں شکر ادا کرنا چاہئے کہ تاریخ کے اس حسین سلسلے کا حصہ بنے ہیں۔  <EOS> ہر بیٹا اپنے باپ کا پر تو ہوتا ہے۔  <EOS> تاریخ کے یہ اتفاقیہ موڑ خوش قسمت لوگوں کی زندگی میں آتے ہیں“ ان کی یہ خوبصورت باتیں سنتے ہوئے سب کی آنکھوں میں خوشی اور تشکر کے آنسو تھے۔  <EOS> عمر صاحب اور حسین کی امی نے بیٹے کے بہتر مستقبل کے لئے دعا کی اور اسے خوب پیار کیا حسین نے قدرت کا شکر ادا کیا کہ ”اس نے اسے اس قدر شفیق والدین کی نعمت سے سرفراز کیا“ اس نے امی ابو سے وعدہ کیا کہ ”وہ ہمیشہ ان کی توقعات پر پورا اُترے گا۔  <EOS> “  <EOP>  <EOT>
افضل خان رمضان ایک ایسا مہینہ ہے جو بہتر انسان اور بہتر مسلمان بننے کے شوق کو پروان چڑھانے میں مددگار ثابت ہوتا ہے،مسلمان کے لئے نئی جہتیں لے کر آتا ہے۔  <EOS> اس ماہ نیکیوں کے حصول اور گناہوں سے بچنے کے لئے عملی اقدامات پر بھی توجہ دی جاتی ہے۔  <EOS> اور انسان کے قول و فعل میں آنے والی تبدیلی سب کی نظروں میں آ جاتی ہے۔  <EOS>  خصوصاً بچے اس تبدیلی کو جلد محسوس کر لیتے ہیں۔  <EOS> بچے کی فطرت ہے کہ وہ سوالات و مشاہدات کے ذریعے ہی ذہنی گرہوں کو کھولتے ہیں۔  <EOS>  کہا جاتا ہے کہ بچے کے سوال پر اس کی کردار سازی کرتے ہیں۔  <EOS> اسی طرح رمضان میں والدین اور ارد گرد کے افراد کی حرکات و سکنات سے متعلق سوالات سے ان کی ذہنی رو اپنے مذہب کی طرف متوجہ ہو گی اور وہ اسلام کے ایک اچھے کارکن بننے کی راہ پر چل پڑیں گے۔  <EOS>  (جاری ہے)  <EOP>  رمضان میں بچوں کی بھرپور توجہ ان میں سمجھ بوجھ کے دروازے کھول دیتی ہے۔  <EOS> رمضان کا مہینہ آپ کے بچے کی تربیت کر رہا ہوتا ہے۔  <EOS> رمضان میں سحری کے وقت جاگنا معمول سے مختلف عمل ہوتا ہے اور بچے اس عمل کو حیرت سے دیکھتے ہیں۔  <EOS>   <EOP>  اس وقت مائیں بچوں کو بتا سکتی ہیں کہ کھانے کا اہتمام حضور کی سنت اور اللہ کے حکم کی پیروی کرنے کے لئے کیا گیا ہے۔  <EOS> ایک خاص وقت میں کھانا مکمل کرنا اور غروب آفتاب تک کھانے پینے سے بعض رہنا بچے میں برداشت کا مادہ پیدا کرتا ہے۔  <EOS>   <EOP>  بچوں کو جو نصیحت کریں۔  <EOS> پہلے خود اس پر ان کو عمل کر کے دکھائیں۔  <EOS> عبادات کا بھی یہی معمول بنائیں۔  <EOS> نماز اور قرآن بچوں کے سامنے پڑھیں اور انہیں بھی پڑھنے کی تلقین کریں۔  <EOS> بچے کو اپنے عمل سے عبادت کی طرف راغب کریں۔  <EOS> اس طرح بچے کو آپ کا طرز عمل اپنانے میں آسانی ہو گی۔  <EOS>   <EOP>  <EOT>
ہماء غفار میرے سوہنے موہنے بچو! یہ کہانی ہے ایک ننھے منے بچے حامد میاں کی جنہیں پھول بہت پسند تھے۔  <EOS> ان کی کوشش ہوتی کہ وہ جہاں بھی پھول دیکھیں بس اسے توڑ کر اپنے پاس رکھ لیں۔  <EOS> حامد میاں جب شام کو باغ کی سیر کرنے جاتے بہت سارے پھول توڑ کر لے آتے۔  <EOS> مالی انکل نے انہیں بہت سمجھایا لیکن حامد میاں رنگ برنگے پھولوں کو دیکھ سب کچھ بھول جاتے تھے۔  <EOS>  ایک دن وہ اپنے دوست علی کے گھر گئے۔  <EOS> علی کے گھر کے باہر ایک پیاری سی کیاری تھی۔  <EOS> اس میں بہت سارے پھول لگے ہوئے تھے۔  <EOS> گلاب کا پھول سرخ رنگ کا تھا۔  <EOS> گیندے کا پھول نارنجی رنگ کا تھا۔  <EOS> ایک طرف سفید موتیے کا پودا تھا۔  <EOS> بائیں طرف چنبیلی کے پھول لگے ہوئے تھے۔  <EOS> دائیں طرف گل داودی کے پھول تھے۔  <EOS> حامد میاں نے جلدی جلدی علی کی امی کا دیا ہوا شربت پیا اور علی کے ساتھ کیاری کی طرف چلے گئے۔  <EOS>  (جاری ہے)  <EOP>  ”علی! میں تھوڑے سے پھول توڑ لوں؟“ حامد میاں نے پوچھا۔  <EOS> ”نہیں نہیں!مالی انکل منع کرتے ہیں۔  <EOS> “  <EOP>  ”میں بس تھوڑے سے توڑوں گا۔  <EOS> “ حامد میاں نے کہا۔  <EOS> پھر انہوں نے جلدی جلدی موتیے،گلاب اور گیندے کے پھول توڑے اور انہیں اپنے ساتھ لائے ہوئے ایک بیگ میں رکھ لیا۔  <EOS> شام کو وہ امی جان کے ساتھ گھر واپس آئے تو بہت تھک گئے تھے۔  <EOS> انہوں نے کھانا کھایا اور سو گئے۔  <EOS>   <EOP>  آدھی رات کو حامد میاں کی آنکھ کھل گئی۔  <EOS> کوئی ان کے کمرے میں آہستہ آہستہ باتیں کر رہا تھا۔  <EOS> حامد میاں ڈر گئے۔  <EOS> پھر انہوں نے غور سے سنا۔  <EOS> گلاب کا پھول کہہ رہا تھا۔  <EOS> ”دوستو!یہ بچہ کتنا گندا ہے۔  <EOS> ہمیں توڑ کر لے آیا ہے۔  <EOS> اف!میں تو مرجھانے لگا ہوں۔  <EOS> “  <EOP>  پھر موتیے کے پھول کی آواز آئی۔  <EOS> ”ہائے میں کتنا خوش رہ رہا تھا اپنے پودے پر۔  <EOS> اب تو میں بس تھوڑی دیر بعد گر جاؤں گا۔  <EOS>   <EOP>  “ گل داودی بھی رو رہا تھا۔  <EOS> ”دوستو! مجھے بہت درد ہو رہا ہے۔  <EOS> حامد نے مجھے بہت زور سے توڑا۔  <EOS> “ چنبیلی بھی بہت اداس تھی۔  <EOS> وہ کہہ رہی تھی۔  <EOS> ”اف!میرا تو سارا رنگ خراب ہو گیا ہے۔  <EOS> حامد اچھا بچہ نہیں۔  <EOS> یہ اکثر پھول توڑتا رہتا ہے۔  <EOS> وہ دیکھو ٹوکری میں پہلے سے مرجھائے ہوئے پھول پڑے ہوئے ہیں۔  <EOS> “ سب پھولوں نے جھک کر ٹوکری میں دیکھا تو اور اداس ہو گئے۔  <EOS>   <EOP>  ”آہ!حامد کتنا گندا بچہ ہے۔  <EOS> آہ اوہ۔  <EOS> “  <EOP>  ”چلو حامد کی شکایت مالی انکل سے لگاتے ہیں۔  <EOS> مجھے پتہ ہے وہ حامد کو ضرور سزا دیں گے۔  <EOS> “ ”ہاں!چلو چلو!“سب پھولوں نے کہا۔  <EOS> ”نہیں!نہیں!رک جاؤ۔  <EOS> پلیز میری شکایت نہ لگاؤ۔  <EOS> “ حامد میاں نے زور سے کہا۔  <EOS> پھر آنکھیں ملتے ہوئے اٹھ بیٹھے۔  <EOS> انہوں نے دیکھا۔  <EOS> پھول خاموش ہو گئے تھے۔  <EOS> وہ سب بہت اداس لگ رہے تھے۔  <EOS>   <EOP>  ان کے رنگ زرد ہو چکے تھے۔  <EOS> حامد میاں کچھ دیر پھولوں کو دیکھتے رہے۔  <EOS> پھر بولے۔  <EOS> ”مجھے معاف کر دو۔  <EOS> اب مجھے پتہ لگ گیا ہے کہ پھولوں کو کتنا درد ہوتا ہے۔  <EOS> میں وعدہ کرتا ہوں اب کوئی پھول نہیں توڑوں گا۔  <EOS> “  <EOP>  پیارے بچو! اس دن کے بعد سے حامد میاں نے کبھی پھول نہیں توڑے۔  <EOS> اب وہ باغ کی سیر کرنے جاتے ہیں تو پھولوں کو دیکھ کر مسکراتے ہیں۔  <EOS> پھول بھی ان کو دیکھ کر مسکراتے ہیں۔  <EOS> سب کے سب پھول حامد میاں کے دوست بن گئے ہیں۔  <EOS>   <EOP>  <EOT>
شازیہ مبشر ایک آدمی کے چار بیٹے تھے۔  <EOS> وہ چاہتا تھا کہ اس کے بیٹے یہ سبق سیکھ لیں۔  <EOS> کہ کسی کو پرکھنے کو جلد بازی کا مظاہرہ نہ کریں۔  <EOS> لہٰذا اس بات کو سمجھانے کے لئے اس آدمی نے اپنے بیٹوں کو ایک سفر پر روانہ کرنے کا فیصلہ کیا اور دور دراز علاقے میں ناشپاتی کا ایک درخت دیکھنے کے لئے بھیجا۔  <EOS> ایک وقت میں ایک بیٹے کو سفر میں بھیجا کہ جاؤ اور اس درخت کو دیکھ کر آ جاؤ۔  <EOS>  باری باری سب کا سفر شروع ہوا۔  <EOS> پہلا بیٹا سردی کے موسم میں گیا۔  <EOS> دوسرا بہار میں۔  <EOS> تیسرا گرمی کے موسم میں۔  <EOS> اور سب سے آخر والا چھوٹا بیٹا خزاں کے موسم میں گیا۔  <EOS> جب سب بیٹے اپنا اپنا سفر ختم کر کے واپس لوٹ آئے تو اس آدمی نے اپنے چاروں بیٹوں کو ایک ساتھ طلب کیا اور سب سے ان کے سفر کی الگ الگ تفصیل کے بارے میں پوچھا۔  <EOS>  (جاری ہے)  <EOP>  پہلا بیٹا جو جاڑے کے موسم میں اس درخت کو دیکھنے گیا تھا۔  <EOS>   <EOP>  اس نے کہا۔  <EOS> ابا جان وہ درخت بہت بدصورت،جھکا ہوا اور ٹیڑا سا تھا۔  <EOS> دوسرے بیٹے نے کہا۔  <EOS> اے والدِ محترم وہ درخت تو ہرا بھرا تھا۔  <EOS> ہرے بھرے پتوں سے بھرا ہوا تھا۔  <EOS> تیسرے بیٹے نے ان دونوں بھائیوں سے اختلاف کیا کہ وہ درخت تو پھولوں سے بھرا ہوا تھا۔  <EOS> اور یہ کہ اس سے حسین منظر پہلے کبھی دیکھا ہی نہیں تھا۔  <EOS> سب سے چھوٹے بیٹے نے اپنے سب بھائیوں سے اتفاق ظاہر کیا کہ وہ ناشپاتی کا درخت تو پھل سے لدا ہوا تھا اور ان پھل کے بوجھ کی وجہ سے وہ درخت زمین پر لگا ہوا تھا اور زندگی سے بھرپور نظر آ رہا تھا۔  <EOS>   <EOP>  اس سب کے بعد اس آدمی نے مسکرا کر اپنے چاروں بیٹوں کی طرف دیکھا اور کہا کہ تم چاروں میں سے کوئی بھی غلط نہیں کہہ رہا۔  <EOS> سب اپنی اپنی جگہ درست ہیں۔  <EOS>   <EOP>  بیٹے باپ کا جواب سن کر بہت حیران ہوئے کہ ایسا کس طرح ممکن ہے۔  <EOS> باپ نے اپنی بات جاری رکھتے ہوئے کہا کہ میرے بیٹوں تم کسی بھی درخت یا آدمی کو صرف ایک موسم یا ایک حالت میں دیکھ کر کوئی حتمی فیصلہ نہیں کر سکتے۔  <EOS>   <EOP>  کسی فرد کو جانچنے کے لئے تھوڑا وقت ضروری ہوتا ہے۔  <EOS> انسان کبھی کس کیفیت میں ہوتا ہے تو کبھی کس کیفیت میں۔  <EOS> اگر درخت کو تم نے جاڑے کے موسم میں بے رونق دیکھا ہے کہ تو اس کا مطلب یہ نہیں کہ اس پر کبھی پھل نہیں آئے گا۔  <EOS> اسی طرح اگر کسی آدمی کو تم فقیری کی حالت میں دیکھ رہے ہو تو اس کا مطلب یہ نہیں کہ وہ آدمی برا ہی ہو گا۔  <EOS> میرے بیٹوں کبھی بھی جلد بازی میں کوئی فیصلہ نہ کرو۔  <EOS> کسی کو اس وقت سمجھایا پرکھا جا سکتا ہے جب یہ تمام موسم اس کے اوپر گزر جائیں۔  <EOS> اگر تم سردی کے موسم میں ہی اندازہ لگا کر نتیجہ اخذ کر لو گے تو گرمی کی ہریالی۔  <EOS> بہار کی خوبصورتی اور بھرپور زندگی سے لطف اندوز ہونے سے رہ جاؤ گے۔  <EOS>   <EOP>  <EOT>
انیلا طاہر، کراچی رمضان المبارک کی آمد آمد تھی۔  <EOS> فاطمہ کا گھرانہ رمضان کی تیاریوں میں مصروف تھا۔  <EOS> ان کے ہاں رمضان میں افطاری کا بہت اہتمام کیا جاتا تھا۔  <EOS> اس بار اور زیادہ کیا جانا تھا،کیونکہ اس بار فاطمہ کی خالہ عائشہ اپنی دو بیٹیوں بینا اور صبا کے ساتھ لندن سے ان کے گھر آ رہی تھیں۔  <EOS>  فاطمہ کو سحری کے لئے جاگنا بہت مشکل لگتا تھا۔  <EOS>  اس بار رمضان کے مہینے میں اسکول کی چھٹیاں بھی تھیں۔  <EOS> سحری کے بعد نماز پڑھ کر جو سوتی تو ظہر سے ذرا پہلے جاگتی،پھر تھوڑی دیر بعد امی سے پوچھتی کہ افطاری میں کیا بنا رہی ہیں۔  <EOS> اس کی والدہ جن چیزوں کا نام لیتیں تو منہ بسور لیتی اور اپنی پسند کی ایک آدھ چیز ضرور بنواتی۔  <EOS> اس کی امی تین بجے سے ہی افطار کی تیاریوں میں لگ جاتیں۔  <EOS>  (جاری ہے)  <EOP>  سحری کے لئے الگ سالن بنتا۔  <EOS>   <EOP>  ساتھ میں کچھ چیزیں افطاری کے لئے اور دو قسم کے مشروب تو ضرور بنتے تھے۔  <EOS> فاطمہ اپنی امی کی مدد بھی نہ کرواتی اور عشاء کی نماز پڑھ کر ٹی وی دیکھنے بیٹھ جاتی یا فضول قسم کے گیم شوز سے لطف اندوز ہوتی۔  <EOS>   <EOP>  فاطمہ کی خالہ زاد بہنوں نے اس کے یہ معمولات دیکھے تو بہت افسردہ ہوئیں۔  <EOS> عائشہ خالہ کے گھرانے کے طور طریقے مختلف تھے۔  <EOS> وہ بے جا اصراف کی قائل نہیں تھیں۔  <EOS>   <EOP>  وہ افطاری میں بس کھجور کے ساتھ پانی پی کر افطار کرتیں اور پھر نمازِ مغرب ادا کر کے کھانا کھا لیتیں اور پھر تراویح کی تیاری کرتیں۔  <EOS> فجر کے بعد عائشہ خالہ اور ان کی بیٹیاں قرآن پاک کی تلاوت کرتیں۔  <EOS> تھوڑی دیر آرام کرتیں پھر قرآن پاک کا ترجمہ اور تفسیر پڑھتیں۔  <EOS> ہلکا پھلکا کھانے کی وجہ سے عبادت میں سستی اور گرانی محسوس نہیں ہوتی تھی۔  <EOS>   <EOP>  انھوں نے فاطمہ کو بھی سمجھایا کہ رمضان کا مہینہ ہمیں صبر کا درس دیتا ہے،نہ کہ حرص کا۔  <EOS>   <EOP>  جب ہم سادہ اور کم کھانا کھائیں گے تب ہی ہمیں غریب کی مشکلوں کا احساس ہو گا۔  <EOS> فاطمہ اور اس کی والدہ بہت شرمندہ ہوئیں کہ عائشہ خالہ نے غیر اسلامی ملک میں رہتے ہوئے بینا اور صبا کی پرورش اسلامی اُصولوں کے مطابق کی ہے اور وہ اسلامی ملک میں رہتے ہوئے بھی اسلام کی بنیادی تعلیمات سے دور ہیں۔  <EOS> انھوں نے عبادت کی روح کو سمجھا ہی نہیں۔  <EOS>   <EOP>  فاطمہ اور اس کی امی عید کی خریداری آخری عشرے میں کرتی تھیں۔  <EOS>   <EOP>  جب بازار میں تِل دھرنے کو جگہ نہیں ہوتی اور ہر چیز کا بھاؤ آسمان سے باتیں کر رہا ہوتا ہے،لیکن انھیں ان سب باتوں کی بالکل پروا نہیں تھی۔  <EOS>   <EOP>  اس بار عائشہ خالہ نے ان کو بازار نہیں جانے دیا،بلکہ جو تحائف وہ وہاں سے لائی تھیں،ان سے کہا:”تم لوگ عید پر یہی پہننا۔  <EOS> مقدس راتوں کو اور ان قیمتی لمحات کو بازاروں میں ضائع کرنے کی کوئی ضرورت نہیں۔  <EOS> “  <EOP>  خیریت سے جب رمضان ختم ہوا تو اس بار عید پر فاطمہ اور اس کی امی کو الگ ہی سکون محسوس ہوا،کیونکہ اس بار انھوں نے رمضان المبارک الگ طریقے سے گزارا تھا۔  <EOS> اس مبارک مہینے سے فیض یاب ہونے کی کوشش بھی کی۔  <EOS> انھوں نے عائشہ خالہ کا دل سے شکریہ ادا کیا،جنہوں نے ان کی رہنمائی کر کے انھیں اندھیروں سے نکالا۔  <EOS>   <EOP>  <EOT>
انجم قدوائی ایک بادشاہ تھا۔  <EOS> اس کی سات لڑکیاں تھیں۔  <EOS> وہ ان ساتوں سے بے حد محبت کرتا تھا اور ان کے ہر آرام کا خیال رکھتا تھا۔  <EOS> ایک بار جب دسترخوان سجا ہوا تھا وہ سب لوگ ساتھ کھانے پر بیٹھے تھے بادشاہ نے اپنی بیٹیوں سے ایک سوال پوچھ لیا۔  <EOS> کہ تم لوگ مجھے کتنا چاہتی ہو۔  <EOS> بڑی شہزادی نے کہا”بابا!میں آپ کو گلاب جامن کی طرح چاہتی ہوں“۔  <EOS>  بادشاہ نے خوش ہو کر اس کو چار گاؤں دے دیئے۔  <EOS> دوسری نے کہا ”میں آپ کو برفی کی طرح چاہتی ہوں“۔  <EOS> بادشاہ نے اس کو کافی بڑا علاقہ بخش دیا۔  <EOS>  تیسری لڑکی نے کہا ”میں آپ کو امرتی کی طرح چاہتی ہوں“۔  <EOS> اس کو بھی بادشاہ نے بہت زمین جائیداد دے دی۔  <EOS> اسی طرح وہ سب سے پوچھتا گیا اور سب کو مال و دولت ملتی رہی۔  <EOS> ساتویں لڑکی سے جب بادشاہ نے پوچھا بیٹی تم مجھے کتنا چاہتی ہو تو اس نے بہت پیار سے کہا۔  <EOS>  (جاری ہے)  <EOP>  ”بابا میں آپ کو نمک کے برابر چاہتی ہوں“۔  <EOS> یہ سن کر بادشاہ کو جلال آ گیا۔  <EOS> کہنے لگے ”سب مجھے اتنا چاہتے ہیں تم نمک کے برابر؟“ وہ بہت ناراض ہوئے اور چھوٹی بیٹی کو محل سے نکال دیا اور کہا اب کبھی یہاں قدم نہ رکھنا۔  <EOS>   <EOP>  وہ جنگل کی طرف چلی گئی اور پتوں اور لکڑیوں کو ملا کر ایک جھونپڑی بنا کر وہاں رہنے لگی۔  <EOS> بھوک لگتی تو پھل کھا لیتی سوکھے پتوں کا بستر بنا کر سو جاتی۔  <EOS>   <EOP>  ایک دن جب وہ سو کر اٹھی تو دیکھا کہ رنگ برنگی چڑیوں کے پر ہر طرف بکھرے پڑے ہیں اس نے ان پروں کو جمع کیا اور ایک چھوٹی سی پنکھیا بنا لی۔  <EOS> (چھوٹا پنکھا جو ہاتھ سے جھل سکتے ہیں) اور گرمی میں اسی پنکھیا سے ہوا کر لیتی تھی پھر دوسرے دن اس کو اور پر مل گئے اس نے بہت سارے پر اکٹھا کیے اور کئی پنکھیا بنا لیں اور جنگل کے کناری سڑک کے پاس جا کر بیٹھ گئی اپنا چہرہ چادر سے ڈھانپ لیا۔  <EOS>   <EOP>  لوگ آتے گئے اور پنکھیاں خریدتے گئے اتنی خوبصورت پنکھیا انھوں نے کبھی نہیں دیکھا تھا۔  <EOS> اب تو بھیڑ سی لگی رہتی۔  <EOS>   <EOP>  ایک بار شہزادے کا ادھر سے گزر ہوا اس نے اتنے خوبصورت پنکھے کبھی نہیں دیکھے تھے سارے خرید لیے پھر شہزادی سے پوچھا تم کون ہو۔  <EOS> اس نے کوئی جواب نہیں دیا اس کے خوبصورت ہاتھ بتا رہے تھے کہ اس نے کبھی کام نہیں کیا تھا پنکھیا بنانے میں اس کی انگلیاں زخمی تھیں۔  <EOS>   <EOP>  شہزادہ اس کے پیچھے جنگل آ گیا اور جب اس کو پتہ چلا کی وہ شہزادی ہے اور سزا کاٹ رہی ہے تو بہت غمزدہ ہوا۔  <EOS> وہ اپنی سلطنت پر واپس گیا اور والدین سے سارا ماجرا کہہ سنایا۔  <EOS> ان لوگوں کو بھی دکھ ہوا اور وہ اپنے بیٹے کی بارات جنگل لے کر آ گئے۔  <EOS> دونوں کی شادی ہو گئی مگر شہزادی اپنے والد کو بہت یاد کرتی تھی وہ خوش نہیں رہتی تھی۔  <EOS> ایک دن اس نے شہزادے سے کہا کہ وہ اپنے والدین کی دعوت کرنا چاہتی ہے اور ان سے ملنا چاہتی ہے۔  <EOS>   <EOP>  شہزادے نے زبردست دعوت کا انتظام کیا اور بادشاہ کو دعوت دی۔  <EOS>   <EOP>  شہزادی نے کہا سارا انتظام آپ دیکھئے مگر اپنے والدین اور بہنوں کے لئے کھانا میں خود تیار کروں گی۔  <EOS> سارے مہمان آ گئے کئی دسترخوان ایک ساتھ لگے اور بادشاہ اور شہزادیوں کے لئے اندر انتظام کیا گیا۔  <EOS>   <EOP>  وہ جب کھانا کھانے بیٹھے تو ان کی بیٹی سامنے آ کر بیٹھ گئی۔  <EOS> اس نے نقاب پہن رکھا تھا۔  <EOS>   <EOP>  جب بادشاہ نے پہلا نوالہ لیا تو کھانے میں نمک نہیں تھا۔  <EOS> دوسری ڈش نکالی۔  <EOS> وہ بھی بغیر نمک کے تھی تب ان کو بہت غصہ آیا کہ مجھے بلا کر یو بغیر نمک کا کھانا کھلایا گیا۔  <EOS> تب چھوٹی شہزادی نے اپنی نقاب ہٹائی اور کہا۔  <EOS>   <EOP>  ”بابا۔  <EOS> ۔  <EOS> ۔  <EOS> میں آپ کو نمک کے برابر چاہتی ہوں۔  <EOS> یہی کہا تھا میں نے۔  <EOS> نمک کے بغیر کسی چیز میں لذت نہیں ہوتی۔  <EOS> “ بادشاہ چونک اٹھا۔  <EOS> پھر اس نے آگے بڑھ کر بیٹی کو گلے لگا لیا اور اس کی آنکھیں بھر آئیں۔  <EOS> بیٹی سے معافی مانگی تو شہزادی نے کہا۔  <EOS> ”کوئی بات نہیں بابا۔  <EOS> ۔  <EOS> ۔  <EOS> اللہ تو سب کا ہے۔  <EOS> آپ پریشان نہ ہو میں اب بہت خوش رہتی ہوں۔  <EOS> “بہنوں نے بھی معافی مانگی اور گلے لگایا۔  <EOS> اور شہزادی نے سب کو کھلے دل سے معاف کر دیا۔  <EOS> مگر ان سب کو احساس دلا دیا کہ وہ غلطی پر تھے۔  <EOS>   <EOP>  <EOT>
محمد یوسف خان، اسلام آباد عبداللہ سوڈان کے ایک گاؤں میں رہتا تھا۔  <EOS> وہ ایک غریب اور مفلس،مگر دین دار شخص تھا۔  <EOS> عبداللہ کے دو بیٹے تھے۔  <EOS> ایک دن اس کی بیوی نے کہا:”اس دفعہ ہم قربانی کی سعادت ضرور حاصل کریں۔  <EOS> میں نے کچھ پیسے اس نیت سے جمع کیے ہیں۔  <EOS>  عبداللہ سوچ میں پڑ گیا۔  <EOS> جب پیسے جمع ہو گئے تو عبداللہ نو ذی الحج کا روزہ رکھ کر قربانی کے جانور کی تلاش میں منڈی پہنچ گیا۔  <EOS>  اس نے ایک تندرست و توانا بکرا خریدا اور گاڑی پر لاد کر گھر کی طرف روانہ ہوا۔  <EOS> راستے میں گاڑی خراب ہو گئی۔  <EOS> ڈرائیور ابھی خرابی تلاش کر ہی رہا تھا کہ یکا یک بکرے نے رسی چھڑائی۔  <EOS> گاڑی پر سے چھلانگ لگائی اور دوڑ لگا دی۔  <EOS> عبداللہ کے تو اوسان خطا ہو گئے۔  <EOS> روزے کی حالت میں تھکن سے چُور۔  <EOS>  (جاری ہے)  <EOP>  گرمی کا موسم اور دوپہر کا وقت۔  <EOS> وہ بھی جانور کے پیچھے بھاگا۔  <EOS>   <EOP>  بکرا ایک گلی میں داخل ہوا اور ایک کھلے دروازے والے گھر میں داخل ہو گیا۔  <EOS>   <EOP>  اس گھر میں جو چھوٹے بچے تھے،انھوں نے بکرے کو دیکھا تو شور مچا دیا:”اماں،اماں!ہمسائے نے ہمیں جانور بھیجا ہے۔  <EOS> “  <EOP>  ماں بولی:”ارے نہیں،یہ پڑوسیوں نے نہیں بھیجا،بلکہ کسی اور کا ہے جو آ کر ابھی لے جائے گا۔  <EOS> “  <EOP>  بچے اب ضد پر آ گئے:”نہیں اماں!ہمارا بکرا آ گیا۔  <EOS> اب ہم اس کی قربانی کریں گے۔  <EOS> “  <EOP>  عبداللہ اب اس گھر کی دہلیز پر پہنچ چکا تھا اور ماں اور بچوں کی گفتگو سن کر ایک فیصلہ کر چکا تھا۔  <EOS>   <EOP>  اجازت لے کر اندر داخل ہوا اور بچوں کی ماں سے کہا:”بہن!عید تو بچوں کی ہوتی ہے۔  <EOS> یہ بکرا اب ان بچوں کو مبارک ہو۔  <EOS> “  <EOP>  اس خاتون کی آنکھوں میں آنسو آ گئے،وہ بولی:”بھائی!آپ کا شکریہ۔  <EOS> اب میرے یتیم بچے ہیں۔  <EOS> اب ان کی خاطر میں بھی اس سال قربانی کر سکوں گی۔  <EOS> اللہ آپ کو اجرِ عظیم عطا فرمائے۔  <EOS> “  <EOP>  عبداللہ اپنے گھر واپس ہوا تو خالی ہاتھ دیکھ کر اس کے بچوں نے پوچھا:”ابا جان!ہمارا جانور کدھر ہے؟“  <EOP>  عبداللہ نے کہا:”ابھی بتاتا ہوں۔  <EOS>   <EOP>  ذرا صبر تو کرو۔  <EOS> “  <EOP>  بیوی کو اشارہ کیا اور تمام کہانی اکیلے میں کہہ ڈالی۔  <EOS> وہ بولی:”اچھا کیا،مگر اب ہم کیا کریں گے؟“  <EOP>  عبداللہ بولا:”میں اپنے دوستوں سے مدد مانگتا ہوں،خیر ہو گی انشاء اللہ۔  <EOS> اس طرح کچھ پیسے جمع کیے اور دوبارہ منڈی روانہ ہوا۔  <EOS> دیکھتا کیا ہے کہ ایک گاڑی جانوروں سے لدی ہوئی اس کے قریب آ کر رکی۔  <EOS> عبداللہ نے ایک بکرے کی طرف اشارہ کر کے پوچھا:”اس بکرے کی قیمت کیا ہو گی؟“  <EOP>  مالک بولا:”یہ جانور ہماری طرف سے مفت لے جاؤ۔  <EOS> کوئی قیمت نہیں۔  <EOS> دراصل جب ہم گھر سے کاروبار کی نیت سے نکلے تو ہمارے والد صاحب نے کہا تھا کہ جو پہلا گاہک تمھیں ملے،اس کی پسند کا جانور مفت دے دینا۔  <EOS> “عبداللہ کی خوشی کا تو کوئی عالم نہ رہا۔  <EOS>   <EOP>  <EOT>
ہمایوں اختر ایک لومڑی ایک چیل کی سہیلی بن گئی۔  <EOS> دونوں میں اتنا پیار ہوا کہ ایک دوسرے کے بغیر رہنا مشکل ہو گیا۔  <EOS> ایک دن لومڑی نے چیل سے کہا۔  <EOS> ”کیوں نہ ہم پاس رہیں۔  <EOS> پیٹ کی فکر میں اکثر مجھے گھر سے غائب رہنا پڑتا ہے۔  <EOS> میرے بچے گھر میں اکیلے رہ جاتے ہیں اور میرا دھیان بچوں کی فکر میں لگا رہتا ہے۔  <EOS> کیوں نہ تم یہیں کہیں پاس ہی رہو۔  <EOS>  کم از کم میرے بچوں کا تو خیال رکھو گی“۔  <EOS> چیل نے لومڑی کی بات سے اتفاق کیا اور آخرکار کوشش کر کے رہائش کے لئے ایک پرانا پیڑ تلاش کیا جس کا تنا اندر سے کھوکھلا تھا۔  <EOS> اس میں شگاف تھا۔  <EOS> دونوں کو یہ جگہ پسند آئی۔  <EOS> لومڑی اپنے بچوں کے ساتھ شگاف میں اور چیل نے پیڑ پر بسیرا کر لیا۔  <EOS>  کچھ عرصہ بعد لومڑی کی غیر موجودگی میں چیل جب اپنے گھونسلے میں بچوں کے ساتھ بھوکی بیٹھی تھی۔  <EOS>  (جاری ہے)  <EOP>  اس نے اپنا اور اپنے بچوں کا پیٹ بھرنے کے لئے لومڑی کا ایک بچہ اٹھایا اور گھونسلے میں جا کر خود بھی کھایا اور بچوں کو بھی کھلایا۔  <EOS>   <EOP>  جب لومڑی واپس آئی تو ایک بچہ غائب پایا۔  <EOS> اس نے بچے کو اِدھر اُدھر بہت تلاش کیا مگر وہ نہ ملا۔  <EOS> آنکھوں سے آنسو بہانے لگی۔  <EOS> چیل بھی دکھاوے کا افسوس کرتی رہی۔  <EOS> دوسرے دن لومڑی جب جنگل میں پھر شکار کرنے چلی گئی اور واپس آئی تو ایک اور بچہ غائب پایا۔  <EOS>   <EOP>  تیسرے دن بھی ایسا ہی ہوا۔  <EOS> اس کا ایک اور بچہ غائب ہو گیا۔  <EOS> چیل لومڑی کے سارے بچے کھا گئی۔  <EOS> لومڑی کو چیل پر شک جو ہوا تھا،وہ پختہ یقین میں بدل گیا کہ اس کے تمام بچے چیل ہی نے کھائے ہیں مگر وہ چپ رہی۔  <EOS> کوئی گلہ شکوہ نہ کیا۔  <EOS> ہر وقت روتی رہتی اور خدا سے فریاد کرتی رہتی کہ۔  <EOS> اے خدا!مجھے اڑنے کی طاقت عطا فرماتا کہ میں اپنی دوست نما دشمن چیل سے اپنا انتقام لے سکوں۔  <EOS>   <EOP>  خدا نے لومڑی کی التجا سن لی اور چیل پر اپنا قہر نازل کیا۔  <EOS> ایک روز بھوک کے ہاتھوں تنگ آ کر چیل تلاش روزی میں جنگل میں اڑی چلی جا رہی تھی کہ ایک جگہ دھواں اُٹھتا دیکھ کر جلدی سے اس کی طرف لپکی۔  <EOS> دیکھا کچھ شکاری آگ جلا کر اپنا شکار بھوننے میں مصروف ہیں۔  <EOS>   <EOP>  چیل کا بھوک سے برا حال تھا۔  <EOS> بچے بھی بہت بھوکے تھے۔  <EOS> صبر نہ کر سکی۔  <EOS> جھپٹا مارا اور کچھ گوشت اپنے پنجوں میں اچک کر گھونسلے میں لے گئی۔  <EOS>   <EOP>  ادھر بھنے ہوئے گوشت کے ساتھ کچھ چنگاریاں بھی چپکی ہوئی تھیں۔  <EOS> گھونسلے میں بچھے ہوئے گھاس پھوس کے تنکوں کو آگ لگ گئی۔  <EOS> گھونسلا بھی جلنے لگا۔  <EOS> ادھر تیز تیز ہوا چلنے لگی۔  <EOS> گھونسلے کی آگ نے اتنی فرصت ہی نہ دی کہ چیل اپنا اور اپنے بچوں کا بچاؤ کر سکے۔  <EOS> وہیں تڑپ تڑپ کر نیچے گرنے لگے۔  <EOS> لومڑی نے جھٹ اپنا بدلہ لے لیا اور انہیں چبا چبا کرکھا گئی۔  <EOS>   <EOP>  نتیجہ:”جو کسی کے لئے کنواں کھودتا ہے، خود بھی اسی میں جا گرتا ہے۔  <EOS> اس لئے سیانوں نے کہا ہے کہ برائی کرنے سے پہلے سوچ لے کہیں بعد میں پچھتانا نہ پڑے۔  <EOS> “  <EOP>  <EOT>
یاسر فاروق وہ دونوں ہم جماعت اسکول سے واپس آ رہے تھے کہ احمد نے ایک کتاب راستے میں پڑی دیکھی۔  <EOS> ”شاید کسی کے بستے سے گر گئی ہے۔  <EOS> “احمد نے جھک کر انور سے کہا۔  <EOS>  ”پتا نہیں کس کی ہے!“ انور نے کہا۔  <EOS> دونوں نے ارد گرد دیکھا مگر کسی کو تلاش کرتا نہ پایا تو احمد نے کتاب بیگ میں رکھ لی۔  <EOS>  احمد کلاس نہم میں پڑھتا تھا اور اسے کتابیں پڑھنے کا شوق تھا۔  <EOS>  اس کے والد ایک سرکاری محکمے میں ملازم تھے۔  <EOS> اس کی امی ایک سادہ سی گھریلو خاتون تھیں۔  <EOS>  آٹھویں کلاس میں پوزیشن آنے پر ایک ادارے نے اسے ٹیبلٹ کا تحفہ دیا تھا،جسے وہ فارغ وقت یا ضرورت کے وقت ہی استعمال کرتا تھا۔  <EOS> اس کی پہلی ترجیح پڑھائی تھی۔  <EOS>  اس کے والد اسے شروع سے ہی ہر ماہ اس شرط پہ کتاب لا کر دیتے تھے کہ وہ انھیں اس کا خلاصہ سنائے گا تو اسے انعام دیا جائے گا۔  <EOS>  (جاری ہے)  <EOP>  اس طرح احمد کو مطالعے کا شوق بچپن ہی سے پیدا ہو گیا تھا۔  <EOS> وہ ہر ماہ ایک اچھی کتاب پڑھنے کا منتظر رہتا تھا۔  <EOS> وہ تمام کتابیں اور رسائل بڑی احتیاط کے ساتھ سنبھال کر رکھتا جا رہا تھا۔  <EOS> اس طرح سے اس کے پاس کتابوں کی ایک چھوٹی سی لائبریری بن گئی تھی۔  <EOS>   <EOP>  اسکول کی لائبریری میں جتنی بھی کتابیں تھیں،ان میں سے بیشتر وہ پڑھ چکا تھا۔  <EOS>   <EOP>  اس نے گھر آ کر اسکول کے کپڑے بدلے،کھانا کھایا اور بستے سے وہی کتاب نکالی۔  <EOS>   <EOP>  ارے!”طلسمی کتاب!“وہ کتاب کا نام پڑھ کر چونک گیا۔  <EOS>   <EOP>  یہ مضبوط جلد کی بالکل نئی کتاب تھی۔  <EOS> سرورق پر اس کی عمر کا ایک لڑکا بڑے انہماک سے کتاب پڑھ رہا تھا۔  <EOS> اس کے پیچھے پرانے دور کی الف لیلوی گلی کا منظر نظر آ رہا تھا۔  <EOS> اس نے کتاب کھول کر دیکھی تو خوشی کی انتہا ہی نہ رہی۔  <EOS> اس میں بچوں کی کہانیوں کے علاوہ نظمیں بھی تھیں۔  <EOS>   <EOP>  اس نے کتاب میں دیکھا کہ شاید کہیں اس کے مالک کا کوئی نام،پتا یا فون نمبر لکھا ہو،مگر ایسا کچھ نہ ملا۔  <EOS>   <EOP>  احمد روزانہ یہ کتاب پڑھ کر ایک نئی دنیا میں کھو جاتا۔  <EOS> کہانیاں بڑی ہی دلچسپ تھیں۔  <EOS> یہ ایک طلسمی کتاب ہی تو تھی۔  <EOS> اس کی نظمیں بھی بڑی ہی مزے کی تھیں۔  <EOS>   <EOP>  ”کتنی پیاری ہے یہ میری کتاب!“ اس نے سوچا۔  <EOS> ”نہیں نہیں!یہ میری نہیں۔  <EOS> مجھے اسے مالک کے حوالے کر دینا چاہیے۔  <EOS> “اس کے دل نے کہا۔  <EOS>   <EOP>  اس کتاب میں پیغام بھی تو یہی ہے کہ سچ بولو،بڑوں کی عزت کرو،دیانت داری سے ہر کام کرو۔  <EOS>   <EOP>  ”مگر کیسے تلاش کیا جائے اس کے مالک کو؟“ اس نے پریشانی سے سوچا۔  <EOS>   <EOP>  آج کل مصنفین اپنی کتابیں خود چھپوا کر خود ہی فروخت کرتے ہیں اور اس کے لئے وہ فیس بک اور دوسرے ذرائع استعمال کرتے ہیں۔  <EOS> موبائل سے ہی خریدار پیسے ان کے اکاؤنٹ میں بھجوا دیتے ہیں،ساتھ اپنا پتا اور فون نمبر بھی بھیج دیتے ہیں۔  <EOS> اس طرح سے خریدار کو فائدہ ہوتا ہے کہ اسے عمدہ کتاب گھر بیٹھے مل جاتی ہے اور مصنف کو بھی فائدہ ہو جاتا ہے کہ اس کی کتاب مناسب قیمت پر براہِ راست خریدار تک پہنچ جاتی ہے۔  <EOS>   <EOP>  اس سے دونوں کے درمیان ایک رابطہ بھی قائم ہو جاتا ہے۔  <EOS> یہ خیال آتے ہی اس نے مصنف کو ای میل کیا۔  <EOS>   <EOP>  ”السلام علیکم سرمد صدیقی صاحب!میرا نام احمد جمال ہے۔  <EOS> جماعت نہم میں پڑھتا ہوں۔  <EOS> مجھے آپ کی لکھی کتاب ”طلسمی کتاب“ راستے میں پڑی ملی ہے۔  <EOS> مالک کا نام پتا اس پر نہیں لکھا ہے۔  <EOS> بڑا پریشان ہوں کہ اس کے مالک تک کیسے پہنچاؤں۔  <EOS> کتاب میں آپ کا ای میل دیکھا تو آپ سے رابطہ کیا۔  <EOS>   <EOP>  اس بارے میں آپ میری کچھ مدد کر سکتے ہیں کیا؟“  <EOP>  دوسرے ہی روز اس کے ای میل کا جواب آ گیا:”وعلیکم السلام احمد میاں!آپ کا بے حد شکریہ کہ آپ نے اتنی دیانت داری کا ثبوت دیا۔  <EOS> ہم آپ کے اس جذبہ سے بڑے متاثر ہوئے ہیں۔  <EOS> ماشاء اللہ!اب اگر آپ اپنے علاقہ کے بارے میں بتائیں گے تو معلوم ہو سکے کہ اس علاقے سے کس نے کتاب کا آرڈر دیا ہے۔  <EOS> “  <EOP>  احمد جواب پڑھ کر اُچھل پڑا۔  <EOS>   <EOP>  کسی مصنف نے زندگی میں پہلی بار اس کی بات ہوئی تھی۔  <EOS>   <EOP>  اس نے جواب میں اپنا مکمل پتا ٹائپ کرنا شروع کر دیا،تاکہ کتاب کے مالک کا پتا چل جائے۔  <EOS> احمد نے یہ بھی بتا دیا کہ میں نے امانت میں خیانت کرتے ہوئے پوری کتاب پڑھی،بہت پسند آئی۔  <EOS> پھر پوری کتاب پر تبصرہ بھی کیا۔  <EOS>   <EOP>  اگلے دن اسکول سے آ کر دیکھا تو سرمد بھائی کا جواب آ چکا تھا۔  <EOS>   <EOP>  ”پیارے احمد!خوش رہو۔  <EOS>   <EOP>  ہمیں معلوم ہو چکا ہے کہ کس نے کتاب کا آرڈر کیا تھا۔  <EOS> آپ کا بے حد شکریہ کہ آپ نے ہماری پوری کتاب توجہ سے پڑھی۔  <EOS> کتاب کے بارے میں آپ کی رائے ہمیں زیادہ عزیز ہے۔  <EOS> بے حد خوشی ہوئی کہ کتاب میں موجود سبق سے آپ نے کچھ سیکھا اور دیانت داری سے کتاب کو اس کے اصل مالک کو پہنچانے کی فکر کی۔  <EOS> ہم سمجھتے ہیں ہمارا فرض پورا ہوا۔  <EOS> ہم نے کتاب مالک تک پہنچا دی ہے،مگر آپ کو بھی ہماری طرف سے ”طلسمی کتاب“ کا تحفہ قبول ہو۔  <EOS> ہم سمجھتے ہیں ہماری دونوں کتابیں اپنے اصل قاری تک پہنچ گئی ہیں۔  <EOS> خوش رہیں اور اسی طرح اپنے ملک کا نام روشن کریں۔  <EOS> آمین“ (سرمد)  <EOP>  مصنف کی ای میل پڑھنے کے بعد آج کا دن اس کے لئے عید سے بڑھ کر خوشی کا تھا۔  <EOS>   <EOP>  <EOT>
نیما گل میمن پرانے زمانے کی بات ہے۔  <EOS> جاپان کے ایک خوبصورت پہاڑی گاؤں میں ایک لڑکا ”چِن“ اپنی نانی کے ساتھ رہتا تھا۔  <EOS> وہ ایک محنتی اور پیارا لڑکا تھا۔  <EOS> اس کی معصومیت اور رحم دلی کی وجہ سے گاؤں کے لوگ اس سے محبت سے پیش آتے تھے۔  <EOS> چِن دو سال کا تھا جب ایک حادثے میں اُس کے ماں باپ کا انتقال ہو گیا۔  <EOS> تب سے وہ اپنی بوڑھی نانی کے ساتھ پہاڑ پر ٹوٹے پھوٹے گھر میں رہتا تھا۔  <EOS>  اس کی نانی سردیوں میں گرم ٹوپیاں بُنتی تھیں،جسے بیچ کر اتنے پیسے مل جاتے تھے کہ مشکل سے ان کی گزر بسر ہوتی تھی۔  <EOS>  ایک روز چِن اسکول سے واپس آیا اور حسبِ عادت اپنی بکری کو چرانے پہاڑ پر لے گیا۔  <EOS> جنگل میں ٹہلتے ہوئے اس کی نگاہ نیچے گرے ہوئے چڑیا کے گھونسلے پر پڑی۔  <EOS>  اس نے دیکھا،کچھ ٹوٹے انڈے اور ایک چڑیا بے جان پڑی تھی۔  <EOS>  (جاری ہے)  <EOP>  شاید تیز ہوا سے یہ گھونسلا درخت سے گرا ہو گا۔  <EOS>   <EOP>  اس نے کچھ سوچا اور جھک کر چڑیا کو اُٹھایا۔  <EOS> ہلایا،مگر وہ مر چکی تھی۔  <EOS>   <EOP>  گھونسلے میں چڑیا کے دو چھوٹے بچے بھی تھے جو شور کیے جا رہے تھے،چِن نے احتیاط سے انھیں اُٹھایا اور گھر لے آیا۔  <EOS>   <EOP>  ”نانی،نانی!دیکھیے میں کیا لایا ہوں؟“  <EOP>  ”اوہو چِن!تم پھر کوئی عجیب و غریب جنگلی پھل لائے ہو گے!“  <EOP>  ”نہیں نانی!یہ کسی چڑیا کے بچے ہیں،جو ابھی پیدا ہوئے ہوں گے یا شاید دو تین دن پہلے۔  <EOS>   <EOP>  “  <EOP>  ”اوہ․․․․․تو تمھیں ان کو گھر نہیں لانا چاہیے تھے چِن!“  <EOP>  ”نانی ان کا گھونسلا درخت سے گر گیا تھا۔  <EOS> “چِن نے نانی کو پوری بات بتائی،پھر وہ بھاگ کر کچن سے ایک چھوٹی کٹوری میں پانی لے آیا۔  <EOS> اس کا معصوم دل بچوں کے لئے فکرمند تھا۔  <EOS> چڑیا کے بچوں نے پانی تو پی لیا،مگر وہ اب بھی ویسے ہی بے قرار تھے۔  <EOS>   <EOP>  چِن نے سوچا کہ شاید ان کو بھوک لگی ہو گی!  <EOP>  چِن کے برعکس نانی کو ان میں زیادہ دلچسپی نہیں تھی۔  <EOS>   <EOP>  وہ گھر کے کاموں میں ہی لگی رہیں۔  <EOS>   <EOP>  ”نانی یہ کھاتے کیا ہوں گے؟بلکہ یہ تو شاید ابھی دودھ پیتے ہوں گے۔  <EOS> نانی!کیا گھر میں تھوڑا دودھ ہے؟  <EOP>  ”نہیں،بکری نے جتنا دودھ دیا تھا،میں نے اس کا پنیر بنا لیا ہے۔  <EOS> “  <EOP>  چِن بھاگ کر باورچی خانے سے روٹی کا ایک ٹکڑا لے آیا اور بچوں کے آگے رکھ دیا،مگر انھوں نے کچھ نہ کھایا اور بدستور چیں چیں کرتے رہے۔  <EOS>   <EOP>  چِن نے گھر میں جو کچھ بھی پھل،سبزی موجود تھا،سب ایک ایک کر کے ان کے سامنے رکھا،مگر وہ چھوٹے بچے یہ سب کیسے کھاتے؟  <EOP>  ”نانی!یہ تو کچھ بھی نہیں کھا رہے۔  <EOS> “وہ دکھ سے بولا:”پھر یہ بڑے کیسے ہوں گے؟“  <EOP>  ”شاید یہ باجرا وغیرہ جیسی چیز کھاتے ہوں گے۔  <EOS> “نانی بولیں۔  <EOS>   <EOP>  ”باجرا تو گھر میں نہیں ہے۔  <EOS> نانی!کیا آپ مجھے ایک ین (جاپانی سکہ) دیں گی،تاکہ میں بازار سے ان کے لئے باجرا لے آؤں؟“  <EOP>  ”مگر وہ تو میں نے صبح تمہارے اسکول جانے کے لئے رکھا ہے،تاکہ تم وہاں کچھ کھا سکوں۔  <EOS>   <EOP>  “نانی فکرمندی سے بولیں۔  <EOS>   <EOP>  ”کوئی بات نہیں نانی!میں کل اسکول کے لئے آپ سے کوئی پیسہ نہیں لوں گا۔  <EOS> “  <EOP>  یوں ننھے چِن نے نانی سے ایک ین لیا اور اُن کا باجرا لے آیا۔  <EOS> چڑیا کے بچوں نے باجرا کھا لیا تو چِن کی جان میں جان آئی۔  <EOS> چِن نے ان کو ایک پیالے میں رکھ لیا اور باہر درخت سے کچھ پتے توڑ کر لے آیا اور چڑیا کے بچوں والے پیالے کے گرد لگا دئیے۔  <EOS>   <EOP>  ”یہ تم کیا کر رہے ہو چِن!“شام ہو رہی تھی۔  <EOS> اندھیرے اور نظر کی کمی کے باعث نانی نے ٹوپی بُننا بند کر دیا تھا اور اس کے لئے تِل والی روٹی اور پنیر لے آئی تھیں۔  <EOS>   <EOP>  ”نانی!میں ان کے لئے گھر بنا رہا ہوں،تاکہ یہ زیادہ محفوظ رہیں۔  <EOS> “  <EOP>  نانی چِن کے محبت اور معصومیت پہ ہنس دیں اور بولیں:”میں کل ان کے لئے ٹوکریاں بنانے والی رسی کی مدد سے ایک پنجرہ بنا دوں گی،جہاں تم ان کے لئے باجرا اور پانی بھی رکھ دینا،چلو اب شام کا کھانا کھا لو،پھر اسکول کا کام بھی کرنا ہے تمھیں۔  <EOS>   <EOP>  “  <EOP>  چڑیا کے بچے چِن کے پاس پلنے لگے۔  <EOS> چِن ان کا خاص خیال رکھتا،جیسے وہ اپنی بکری کا رکھتا تھا۔  <EOS> اس کی محبت دیکھ کر نانی بھی خوب ان کی دیکھ بھال کرتی تھیں۔  <EOS> بچے بڑے ہونے لگے اور پوری چڑیا بن گئے۔  <EOS> اب یہ بچے چمکتے ہوئے نیلے رنگ کی چڑیوں میں تبدیل ہو گئے تھے۔  <EOS> یہ بہت خوبصورت چڑیاں تھیں۔  <EOS> ایک دن چِن کی خوشی کی انتہا نہ رہی جب اس نے دیکھا کہ چڑیا نے تین انڈے دیے تھے۔  <EOS>   <EOP>  ”نانی،نانی!دیکھیں نیلی چڑیا نے انڈے دیے ہیں،اب ان میں سے بھی بچے نکلیں گے نا!“وہ بہت خوش تھا۔  <EOS>   <EOP>  ”ہاں بیٹا!جانوروں اور پرندوں کو محبت سے رکھا جائے تو اللہ خوش ہو کر ہمیں بہت سا انعام دیتا ہے۔  <EOS> “نانی نے محبت سے چِن کے سر پر ہاتھ پھیرا۔  <EOS>   <EOP>  ان کے گھر کے حالات اب بگڑنے لگے تھے،کیونکہ نانی بڑھاپے کی وجہ سے زیادہ ٹوپیاں نہیں بُن سکتی تھیں۔  <EOS>   <EOP>  چِن سوچتا تھا کہ صبح تو وہ اسکول جاتا ہے،اگر شام کے وقت اسے کوئی کام مل جائے تو نانی کو آرام مل جائے گا۔  <EOS> یہی سوچ کر وہ شام کو قریبی بازار میں کام کی تلاش کے لئے نکل پڑا۔  <EOS>   <EOP>  کچھ عرصے میں اس کے پاس چڑیوں کے کئی جوڑے جمع ہو گئے تھے۔  <EOS>   <EOP>  ایک دن وہ یونہی دکانوں کے آگے سے گزر رہا تھا کہ شاید اس کو کوئی کام دینے کے لئے بلا لے۔  <EOS> چڑیوں کا پنجرہ اس کے ہاتھ میں تھا۔  <EOS>   <EOP>  وہاں کھڑا ایک آدمی کچھ دیر تو غور سے اسے اور اس کی چڑیوں کو دیکھتا رہا پھر اس کے پاس آ گیا:”اے پیارے لڑکے!کیا یہ چڑیا تمھاری ہیں؟“  <EOP>  ”ہاں․․․․․․میں نے ان کو پالا ہے۔  <EOS> “  <EOP>  ”کیا تم ایک چڑیا مجھے دو گے؟میں دو ہزار ین دوں گا۔  <EOS> “  <EOP>  چِن کی آنکھیں پھٹ گئیں۔  <EOS> وہ بہت بڑی قیمت تھی۔  <EOS>   <EOP>  ”مگر کیوں؟“وہ بوکھلا گیا۔  <EOS>   <EOP>  ”کیا تمھیں نہیں پتا؟یہ نیلی پہاڑی چڑیا بہت نایاب پرندوں میں سے ایک ہے۔  <EOS>   <EOP>  “  <EOP>  چِن کو لگا کہ یہ شخص ٹھگ ہے،جو اسے کسی طرح لالچ دے کر پھنسانا چاہتا ہے۔  <EOS> نانی کہتی تھیں بچوں کو لالچ دے کر ٹھگ لوگ اُٹھا لے جاتے ہیں۔  <EOS>   <EOP>  چِن نے اس آدمی کو انکار کر دیا اور گھر آ کر نانی کو ساری بات بتائی۔  <EOS>   <EOP>  نانی نے کہا:”تم نے بہت اچھا کیا کہ اس آدمی کو چڑیا نہیں دی۔  <EOS> “  <EOP>  ”مگر نانی!کیا پتا یہ واقعی نایاب پرندہ ہو!“  <EOP>  ”کل میں تمھارے ساتھ خود پرندوں کی دکان پر چلوں گی،وہاں جا کر ہم اس کی اصل قیمت پتا کر لیں گے۔  <EOS>   <EOP>  “  <EOP>  دوسرے روز نانی اور چِن نے پرندوں کی دکان پر ایک چڑیا کی قیمت پوچھی تو دکاندار نے اس آدمی سے کئی گنا زیادہ رقم بتائی۔  <EOS> تب چِن نے ایک جوڑی چڑیا اسے فروخت کر دی۔  <EOS> بہت سی چڑیاں اب بھی اس کے پاس تھیں۔  <EOS> ان پیسوں سے ان کے حالات بہت بہتر ہو گئے اب نانی کو اُونی ٹوپیاں بھی نہیں بنانی پڑتی تھیں۔  <EOS>   <EOP>  <EOT>
محمد اقبال شمس وہ کالی بلی اچانک اس کے راستے میں آ گئی۔  <EOS> رات کے وقت اس کی آنکھیں موتیوں کی طرح چمک رہی تھیں۔  <EOS> نادر کو نہ جانے کیا سوجھی کہ اس نے فوراً ایک پتھر اُٹھا کر اسے دے مارا۔  <EOS> بلی غراتی ہوئی قریبی قبرستان کے راستے پر دوڑتی چلی گئی۔  <EOS> دراصل وہ اپنے دوست کی سالگرہ سے رات کے وقت واپس آ رہا تھا،جس کا گھر اس کے گھر سے زیادہ دور نہیں تھا،لہٰذا وہ پیدل ہی آ رہا تھا۔  <EOS>  بعد میں اسے اپنی ماں کی نصیحت یاد آئی کہ کسی جانور کو بلاوجہ پتھر یا کوئی اور چیز نہیں مارنی چاہیے،تو اسے افسوس ہوا۔  <EOS> اگلے دن اس کی نانی کی طبیعت اچانک خراب ہو گئی۔  <EOS> لہٰذا اس کے امی اور ابو ان کی عیادت کے لئے چلے گئے۔  <EOS> امتحان کی تیاری کے لئے وہ گھر میں اکیلا تھا۔  <EOS> اچانک بارش شروع ہو گئی۔  <EOS>  (جاری ہے)  <EOP>  بادل صبح سے ہی تھے۔  <EOS> شام سے شروع ہونے والی اس بارش نے اب طوفان کی صورت اختیار کر لی تھی۔  <EOS>   <EOP>  اس کے ابو کا فون آیا کہ اب وہ صبح ہی آئیں گے۔  <EOS> اب وہ گھر میں اکیلا تھا۔  <EOS> اسی دوران اچانک بجلی چلی گئی۔  <EOS> پھر اس نے موم بتی ڈھونڈ کر جلائی۔  <EOS> ابھی تھوڑی ہی دیر گزری ہو گی کہ اچانک دروازے پر دستک ہوئی۔  <EOS> اس نے جا کر دروازہ کھولا تو سامنے ایک اجنبی بوڑھی عورت کو دیکھ کر ٹھٹک گیا۔  <EOS>   <EOP>  ”کون ہیں آپ؟اور ایسی طوفانی بارش میں کہاں سے آ رہی ہیں؟“  <EOP>  وہ ایک پُراسرار ہنسی ہنستے ہوئے بولی:”دراصل میری یادداشت کمزور ہے۔  <EOS>   <EOP>  میں اپنے گھر کا راستہ بھول گئی ہوں۔  <EOS> ایسی طوفانی بارش میں مجھے پناہ چاہیے۔  <EOS> صبح ہوتے ہی میں یہاں سے چلی جاؤں گی۔  <EOS> “  <EOP>  ”ٹھیک ہے،اندر آ جائیں۔  <EOS> “وہ کچھ سوچتے ہوئے بولا۔  <EOS> اچانک بجلی چمکی،اسی دوران اس کی آنکھوں میں ایک عجیب سی روشنی پیدا ہوئی،جسے وہ ہونقوں کی طرح دیکھنے لگا۔  <EOS>   <EOP>  ”کیا دیکھ رہے ہو؟“وہ اسے گھورتے ہوئے بولی۔  <EOS>   <EOP>  ”کچھ نہیں،مجھے ایسا لگا کہ جیسے آپ کی آنکھیں چمکی ہوں۔  <EOS>   <EOP>  “وہ قدرے گھبراتے ہوئے بولا۔  <EOS>   <EOP>  ”آسمانی بجلی جو چمکی تھی ناں،وہ ہی چمک آنکھوں میں پڑی ہو گی۔  <EOS> “بڑھیا مسکراتے ہوئے بولی اور پھر وہ لاٹھی کے سہارے آہستہ آہستہ آگے بڑھنے لگی۔  <EOS>   <EOP>  ”آپ یہاں آرام کر لیں۔  <EOS> “اس نے ایک کمرے کی طرف اشارہ کرتے ہوئے کہا۔  <EOS>   <EOP>  ”اچھی بات ہے۔  <EOS> “یہ کہہ کر بوڑھی نے گردن گھما کر اس کی طرف مسکراتے ہوئے دیکھا۔  <EOS>   <EOP>  اس کی مسکراہٹ میں بھی ایک پُراسراریت سی چھپی ہوئی تھی۔  <EOS> وہ کمرے میں جا چکی تھی۔  <EOS> وہ بڑھیا کو کمرے میں چھوڑ کر باہر نکلا ہی تھا کہ اچانک اس کے سر پر بارش کا پانی گرنے لگا۔  <EOS> اس نے پانی صاف کرنے کے لئے ہاتھ پھیرا تو وہ اُچھل کر رہ گیا۔  <EOS> وہ پانی نہیں،خون تھا۔  <EOS> وہ فوراً اپنا ہاتھ صاف کرنے کے لئے غسل خانے کی طرف دوڑا۔  <EOS> نل کھولتے ہی اس کی آنکھیں جیسے پھٹ پڑیں۔  <EOS>   <EOP>  نل میں سے بھی خون کی دھار نکل رہی تھی۔  <EOS>   <EOP>  ”یہ․․․․․یہ آخر خون کہاں سے آ رہا ہے؟“وہ منہ ہی منہ میں بڑبڑایا۔  <EOS>   <EOP>  اچانک اس کے سامنے وہی بوڑھی عورت آئی اور اسے ایک کپڑا دیتے ہوئے بولی:”لو!اس سے خون صاف کر لو جو تمہارے ہاتھوں پر لگا ہے۔  <EOS> “  <EOP>  ”مگر آپ تو اندر تھیں،آپ کو کیسے معلوم کہ میرے ہاتھ میں خون لگا ہوا ہے؟“ اس کے لہجے میں حیرانگی تھی۔  <EOS>   <EOP>  ”پیاس لگی تھی۔  <EOS> پانی پینے کے لئے آئی تو تمہارے ہاتھ میں خون لگا ہوا دیکھ کر کپڑا لے آئی۔  <EOS> “یہ کہہ کر وہ واپس کمرے کی طرف چلی گئی۔  <EOS> وہ کپڑے سے خون صاف کرنے لگا۔  <EOS> اسی دوران بادل زور سے گرجے اور بجلی چمکی،اس نے فوراً آسمان کی طرف دیکھا تو حیرت زدہ رہ گیا۔  <EOS>   <EOP>  اسے ایک خوف ناک چہرہ نظر آیا۔  <EOS> اس نے فوراً اپنا سر جھٹکا جیسے اسے وہم ہوا ہو۔  <EOS>   <EOP>  وہ اپنے کمرے کی طرف جانے کے لئے مڑا تو اچانک اسے کسی بلی کی آواز سنائی دی۔  <EOS> اس نے غور سے دیکھا تو دیوار کی منڈیر پر ایک کالی بلی بیٹھی ہوئی تھی۔  <EOS> ابھی وہ اسے غور سے دیکھ ہی رہا تھا کہ اچانک اس کے کاندھے پر کسی نے ہاتھ رکھا۔  <EOS> اس نے فوراً پیچھے مڑ کر دیکھا تو وہ بوڑھی عورت کھڑی تھی۔  <EOS> ”کیا بات ہے ابھی تک یہیں کھڑے ہو؟“  <EOP>  ”کچھ نہیں ایک کالی بلی دیوار پر بیٹھی ہے،اسے دیکھ رہا تھا۔  <EOS>   <EOP>  “  <EOP>  ”کہاں ہے؟مجھے تو کوئی بلی دکھائی نہیں دے رہی۔  <EOS> “اب نادر نے جو دیکھا تو واقعی بلی وہاں موجود نہیں تھی۔  <EOS> ”میرے خیال میں تمہیں اب سو جانا چاہیے،رات کافی ہو گئی ہے۔  <EOS> “  <EOP>  ”جی،آپ ٹھیک کہہ رہی ہیں۔  <EOS> “یہ کہہ کر وہ سوچوں میں گم اپنے کمرے کی طرف چل پڑا۔  <EOS>   <EOP>  اپنے بستر پر لیٹا وہ سونے کی کوشش کر رہا تھا،مگر نیند اس کی آنکھوں سے کافی دور تھی۔  <EOS>   <EOP>  ڈراؤنا چہرہ،خون اور کالی بلی والے واقعات اس کی نگاہوں کے سامنے بار بار آ رہے تھے۔  <EOS> اس نے مضبوطی سے آنکھیں بند کیں اور سونے کی کوشش کرنے لگا۔  <EOS> ابھی کچھ ہی دیر گزری ہو گی کہ اچانک اسے ایسی آواز سنائی دی جیسے کوئی اوپر سے کودا ہو۔  <EOS> اس نے فوراً بستر سے چھلانگ لگائی اور باہر کی طرف دوڑا۔  <EOS> اس نے دیکھا کہ صحن میں وہی کالی بلی کھڑی ہے۔  <EOS> اس کی آنکھوں سے جیسے شعلے نکل رہے ہوں۔  <EOS>   <EOP>  دیکھتے ہی دیکھتے اس بلی کا قد بڑھنے لگا۔  <EOS> یہ دیکھ کر اس کی آنکھیں حیرت سے پھٹ پڑیں۔  <EOS> وہ بلی آوازیں نکالتے ہوئے آہستہ آہستہ اس کی طرف بڑھنے لگی اور پھر اچانک اس پر چھلانگ لگا دی اور پھر اپنے پنجے اس کے گلے پر مضبوطی سے گاڑ دیے۔  <EOS> وہ زور سے چیخا۔  <EOS>   <EOP>  اچانک اس کی آنکھ کھل گئی۔  <EOS> ”او خدایا!وہ خواب تھا۔  <EOS> “اس نے خود سے کہا۔  <EOS> اچانک اسے اپنے گلے پر کچھ چبھن سی محسوس ہوئی۔  <EOS>   <EOP>  اس نے فوراً اپنے گلے پہ ہاتھ لگایا اور پھر وہ یہ دیکھ کر حیران رہ گیا کہ اس کے ہاتھ میں خون لگا ہوا تھا۔  <EOS> وہ بُت بنا سوچ رہا تھا کہ وہ بوڑھی عورت اس کے کمرے میں داخل ہوتے ہوئے بولی:”کیا ہوا؟کیوں شور مچا رہے ہو؟“  <EOP>  ”میری سمجھ میں نہیں آ رہا کہ یہ سب کیا ہو رہا ہے۔  <EOS> جب سے آپ یہاں آئی ہیں کچھ غلط ہونے لگا ہے۔  <EOS> “  <EOP>  کچھ دیر خاموش رہنے کے بعد وہ چیخا:”سچ سچ بتاؤ کون ہو تم؟“یہ سن کر بڑھیا کے چہرے کے تاثرات بدل گئے۔  <EOS>   <EOP>  لبوں پر پُراسرار سی مسکراہٹ اُبھری۔  <EOS> پھر اچانک اس کا رنگ تبدیل ہونے لگا۔  <EOS> رنگ بالکل سیاہ ہو گیا۔  <EOS> اس کی آنکھوں سے جیسے شعلے سے نکلنے لگے ہوں۔  <EOS> اچانک اس کی شکل کالی بلی میں تبدیل ہو گئی۔  <EOS> وہ دھیرے سے بولی:”ہاں!سچ سمجھے،میں کوئی اور ہی ہوں۔  <EOS> “اس نے ایک زور دار قہقہہ لگایا۔  <EOS>   <EOP>  ”مجھ سے کیا چاہتی ہو؟میرے پیچھے کیوں پڑی ہو؟“وہ ڈرتے ہوئے بولا۔  <EOS>   <EOP>  ”جس کالی بلی کو تم نے پتھر مارا تھا،وہ میں تھی۔  <EOS> “وہ بلیوں کی طرح میاؤں کرتے ہوئے بولی:”تم نے مجھے خواہ مخواہ پتھر مارا تھا۔  <EOS> میں اسی کی سزا دینے یہاں آئی ہوں۔  <EOS> “وہ اس کے نزدیک آتے ہوئے بولی۔  <EOS> اس کی سمجھ میں نہیں آ رہا تھا کہ وہ کیا کرے۔  <EOS> اچانک اس نے چڑیل کو دھکا دیا اور کمرے سے باہر کی طرف بھاگا۔  <EOS> وہ فوراً اس کے پیچھے آئی۔  <EOS> طوفانی بارش اب بھی جاری تھی۔  <EOS>   <EOP>  اچانک اسے وہ لاٹھی نظر آئی جو بوڑھی عورت اپنے ساتھ لائی تھی۔  <EOS> وہ اس نے جھپٹ کر اُٹھا لی۔  <EOS> یہ دیکھ کر چڑیل جہاں تھی،وہیں رک گئی:”یہ لاٹھی مجھے دے دو۔  <EOS> “وہ غراتے ہوئے بولی۔  <EOS>   <EOP>  پھر اسے ایک کپڑا نظر آیا،جو بوڑھی عورت نے اسے ہاتھ سے خون صاف کرنے کے لئے دیا تھا۔  <EOS> اس نے فوراً کپڑا اُٹھا کر لاٹھی میں باندھا اور باورچی خانے میں آ گیا اور اس کپڑے کو آگ لگا دی۔  <EOS>   <EOP>  اب اس کے ہاتھ میں جلتی ہوئی لاٹھی تھی۔  <EOS> یہ دیکھ کر چڑیل پیچھے ہٹنے لگی۔  <EOS> جب کہ نادر اس کے نزدیک آتا گیا اور جلتی ہوئی لاٹھی اس کے جسم کے ساتھ لگا دی۔  <EOS> دیکھتے ہی دیکھتے اس کے جسم میں آگ لگ گئی۔  <EOS> وہ زور سے چیخی،مگر اس کی چیخ طوفانی بارش میں کہیں دب کر رہ گئی۔  <EOS> دیکھتے ہی دیکھتے وہ راکھ کا ڈھیر بن گئی۔  <EOS> چڑیل کے خاتمے پر اس نے اللہ کا شکر ادا کیا۔  <EOS> طوفانی بارش تھم چکی تھی۔  <EOS> برسات کی یہ رات اس کی زندگی بھر نہ بھولنے والی رات ثابت ہوئی تھی۔  <EOS>   <EOP>  <EOT>
جمال رومی رات کے دو بجے کا وقت تھا۔  <EOS> شاہد کی نظر اس دکان پر پڑی،جہاں وہ ملازم تھا۔  <EOS> دکان کا شٹر ذرا سا اوپر اُٹھا ہوا تھا اور اندر مدھم روشنی بھی نظر آ رہی تھی جو شاید ٹارچوں کی تھی۔  <EOS> اس نے موٹر سائیکل روک دی۔  <EOS> شاہد کو یہ بات سمجھنے میں زیادہ دیر نہیں لگی کہ دکان میں چوری کی واردات ہو رہی ہے۔  <EOS> اس وقت وہ اپنے ایک دوست کی شادی کی تقریب سے واپس آ رہا تھا۔  <EOS>  اس نے موٹر سائیکل ایک طرف کھڑی کی اور دبے قدموں دکان کی قریب پہنچا۔  <EOS>  دکان کے باہر ایک وین کھڑی تھی جو چوری کیا جانے والا سامان لے کر جانے کے لئے لائی گئی تھی۔  <EOS> وہ آڑ میں ہو کر خاموشی سے اندر جھانکنے لگا۔  <EOS> اندر چور موجود تھے اور یہ تعداد میں چار تھے۔  <EOS> ان کی آوازوں میں سے ایک آواز شاہد نے پہچان لی۔  <EOS>  (جاری ہے)  <EOP>  یہ شانی تھا،جسے دکان کے مالک سیٹھ قاسم نے ایک ماہ قبل ملازمت پر رکھا تھا۔  <EOS>   <EOP>  شانی اپنے دیگر ساتھیوں سے کہہ رہا تھا:”میں کل معمول کے مطابق کام پر جاؤں گا تاکہ کسی کو مجھ پر شک نہ ہو۔  <EOS> “  <EOP>  ”اچھا تو شانی نے اپنے ساتھیوں کے ساتھ مل کر چوری کا منصوبہ بنایا ہے۔  <EOS> “شاہد زیر لب بڑبڑایا:”یعنی جس تھالی میں کھاتا ہے،اسی میں چھید کر رہا ہے۔  <EOS> “  <EOP>  اس نے سوچا پولیس کو فون کرنا چاہیے اور پتلون کی جیب سے موبائل فون نکالا۔  <EOS>   <EOP>  اسی دوران اُسے سیٹھ قاسم کا رویہ یاد آ گیا۔  <EOS> ”قاسم الیکٹرونکس“ کے نام سے مختلف برقی اشیاء کی یہ ایک بڑی دکان تھی،جس میں شاہد کے علاوہ پانچ ملازم اور بھی کام کرتے تھے۔  <EOS> دکان کے مالک سیٹھ قاسم کا رویہ ملازموں کے ساتھ ذرا سخت تھا۔  <EOS> اگرچہ وہ کبھی کسی کی حق تلفی نہیں کرتا تھا،مگر وہ نظم و ضبط کا بہت پابند تھا اور چاہتا تھا کہ اس کے ملازم بھی اس بات کا خیال رکھیں۔  <EOS>   <EOP>  شاہد کو یاد آیا کہ ذرا ذرا سی بات پر سیٹھ اسے جھڑک دیتا ہے۔  <EOS> اگر کبھی دکان پر پہنچنے میں تھوڑی دیر ہو جائے تو سب کے سامنے ڈانٹ دیتا۔  <EOS> اس نے سوچا:”اچھا ہے،سیٹھ کا نقصان ہوتا ہے تو ہو،مجھے کیا،میں کیوں اس جھمیلے میں پڑوں۔  <EOS> “یہ سب سوچتے ہوئے اس نے موٹر سائیکل اسٹارٹ کی اور گھر کی راہ لی۔  <EOS>   <EOP>  قاسم الیکٹرونکس کے مالک قاسم خاں کی عمر پچپن،ساٹھ برس کے لگ بھگ تھی۔  <EOS>   <EOP>  وہ صحت مند جسم کا آدمی تھا۔  <EOS> اگرچہ وہ اندر سے ایک نرم مزاج انسان تھا،لیکن اس کے چہرے پر موجود گھنی مونچھوں اور گونج دار آواز کی وجہ سے اس کی شخصیت خاصی رعب دار لگتی تھی،یہی وجہ تھی کہ اس کے ارد گرد کے لوگ اس سے خاصے دبے رہتے تھے۔  <EOS>   <EOP>  اگلے روز چوری کی خبر ہر طرف پھیل چکی تھی۔  <EOS> چور نقدی اور لاکھوں روپے مالیت کا سامان لے گئے تھے۔  <EOS> پولیس نے رپورٹ درج کر کے ملزمان کی تلاش شروع کر دی تھی۔  <EOS>   <EOP>  دکان پر کام کرنے والے ملازموں سے بھی پوچھ گچھ کی گئی،لیکن پولیس کسی نتیجے پر نہیں پہنچ سکی۔  <EOS> جبکہ شاہد سب کچھ جانتے ہوئے بھی انجان بنا رہا۔  <EOS> چوری کی واردات کو دو دن ہو چکے تھے۔  <EOS> سیٹھ قاسم نے تمام ملازموں کو اکٹھا کیا اور ان سے مخاطب ہوا:”تم سب کے علم میں ہے کہ میری دکان میں واردات ہوئی ہے۔  <EOS> اس حادثے نے مجھے پریشان کر دیا ہے۔  <EOS> دکان کا نقصان بھی پورا کرنا ہے۔  <EOS>   <EOP>  عید کا تہوار قریب ہے۔  <EOS> تم سب اس انتظار میں ہوں گے کہ میں تمہیں پیشگی تنخواہ بھی دوں گا اور عیدی بھی۔  <EOS> یقینا تم سب اس کے حق دار بھی ہوں۔  <EOS> میں تم لوگوں کو پیشگی تنخواہ بھی دے رہا ہوں اور عید بھی۔  <EOS> عیدی کی رقم بھی پچھلے سال کے مطابق ہی ہو گی۔  <EOS> میں دعا کرتا ہوں کہ تم سب کی عید اچھی گزرے!“  <EOP>  شاہد سر جھکائے خیالات میں گم تھا۔  <EOS> وہ سوچ رہا تھا کہ سیٹھ دل کا بُرا نہیں ہے۔  <EOS>   <EOP>  اسے ہماری فکر ہے۔  <EOS> وہ ان مشکل حالات میں بھی ہمیں نظر انداز نہیں کر رہا۔  <EOS> شاہد کو اپنی غلطی پر پچھتاوا ہونے لگا۔  <EOS> اس کا ضمیر جاگ اُٹھا۔  <EOS> وہ سوچنے لگا کہ اس کی ایک غلطی کی وجہ سے مالک کا لاکھوں کا نقصان ہو گیا۔  <EOS> اگر اُس رات وہ پولیس کو فون کر دیتا تو آج شانی اور اس کے ساتھی حوالات میں ہوتے۔  <EOS>   <EOP>  دکان سے چھٹی کے بعد شاہد نے احتیاط سے شانی کا پیچھا کیا اور اس جگہ کا سراغ لگا لیا،جہاں شانی کے ساتھی چھپے ہوئے تھے،یقینا یہی چوری کا سامان بھی موجود ہو گا۔  <EOS>   <EOP>  یہ ایک کم آبادی والا علاقہ تھا،جہاں شام ہوتے ہی سناٹا چھا جاتا تھا۔  <EOS> اس کام سے فارغ ہونے کے بعد وہ سیٹھ کے گھر پہنچا۔  <EOS> اس نے قاسم کو چوری کی رات ہونے والے واقعے کی روداد سنائی۔  <EOS> اس کے روبرو اپنی غلطی کا اعتراف بھی کیا اور معافی بھی مانگی۔  <EOS> قاسم نے شاہد کا کاندھا تھپتھپایا اور اس کی غلطی کو یہ کہتے ہوئے معاف کر دیا کہ میں دکان پر کام کرنے والے تمام لڑکوں کو اپنے بچوں کی طرح سمجھتا ہوں،اس لئے انھیں ڈانٹ بھی دیتا ہوں،لیکن کام کی قدر کرتا ہوں اور چاہتا ہوں کہ اگر وہ زندگی میں کامیابی حاصل کرنا چاہتے ہیں تو نظم و ضبط کی پابندی کرنا سیکھیں۔  <EOS>   <EOP>  شاہد نے پولیس کو اپنا بیان دیا اور اس جگہ کی نشاندہی کی،جہاں شانی کے دیگر ساتھی چھپے ہوئے تھے۔  <EOS> شانی اور اس کے ساتھیوں کو گرفتار کر لیا گیا اور چوری کیا گیا سامان بھی برآمد کر لیا گیا۔  <EOS> اس طرح سیٹھ قاسم نقصان اُٹھانے سے بچ گئے اور شاہد کے ضمیر کا بوجھ بھی ختم ہو گیا۔  <EOS>   <EOP>  <EOT>
انوار آس محمد مسجد کے سامنے ایک کونے پر کوئی بھکاری بابا بیٹھا ہوا بھیک مانگ رہا تھا۔  <EOS> بابا اندھا تھا،اس لئے لوگ اس پر ترس کھا کر کچھ نہ کچھ بھیک دیتے جا رہے تھے۔  <EOS> بابا کے کشکول میں کچھ پیسے جمع ہو گئے تھے۔  <EOS> اتنے میں وہاں کچھ نوجوان امیر زادے آئے اور بابا کو حقارت سے دیکھنے لگے۔  <EOS>  ”بابا!کیوں اندھے ہونے کا ناٹک کر رہے ہو؟یہ لو پانچ روپے کا سکہ۔  <EOS>  “ بے ادب حارث نے سکہ اُچھالتے ہوئے کہا۔  <EOS>  بابا کو لڑکے کی بات ناگوار گزری اور اس نے کہا:”میں ناٹک نہیں کرتا۔  <EOS> میں تو صرف بھیک مانگ رہا ہوں۔  <EOS> بوڑھا ہوں اندھا بھی ہوں۔  <EOS> دنیا میں میرا کوئی نہیں ہے۔  <EOS> پر تُو ناٹک کرتا ہے،اپنے مہذب ہونے کا۔  <EOS> تیرے ابا تیرے پیار میں جھوٹی تعریف کرتا ہے۔  <EOS> تیرا باپ ایک کاروباری آدمی ہے۔  <EOS>  (جاری ہے)  <EOP>  تم لوگوں کا کپڑے کا کاروبار ہے اور تم چار بہن بھائی ہو۔  <EOS>   <EOP>  “  <EOP>  بابا کی باتیں سن کر لڑکے کو پہلے تو غصہ آیا،مگر نہ جانے بابا کی زبان میں ایسی کیا تاثیر تھی کہ لڑکا کچھ نہ کر سکا،کیونکہ لڑکا جانتا تھا کہ بابا کا ایک ایک لفظ سچ تھا۔  <EOS> یہ بابا تو کوئی بڑا بزرگ لگتا ہے جو ہمارے بارے میں اتنا کچھ جانتا ہے۔  <EOS> حارث نے سوچا۔  <EOS>   <EOP>  اتنے میں دوسرے لڑکے نے کہا:”بابا!زیادہ باتیں نہ کرو،جاؤ بھیک مانگو۔  <EOS>   <EOP>  “  <EOP>  ”تُو چپ کر جا لڑکے!اور بہتر ہے کہ یہاں سے چلا جا،ورنہ کہیں کا نہیں رہے گا۔  <EOS> میں جانتا ہوں کہ تیرا باپ ملک سے باہر ہے اور تجھ پر باہر کی کمائی کا نشہ ہے۔  <EOS> “بابا نے کہا۔  <EOS>   <EOP>  دوسرے لڑکے کا منہ بھی کھلا کا کھلا رہ گیا:”یار!یہ بابا تو ہمارے بارے میں سب کچھ جانتا ہے۔  <EOS> “ لڑکے نے آہستہ سے اپنے دوستوں سے کہا۔  <EOS>   <EOP>  بابا نے اس کی بات سن لی اور کہا:”میں تمہارے خاندان کے بارے میں بھی سب کچھ جانتا ہوں۔  <EOS>   <EOP>  “  <EOP>  ”بابا!آپ بہت پہنچے ہوئے بزرگ لگتے ہیں، دعا کریں میں امتحان میں پاس ہو جاؤں۔  <EOS> “ تیسرے دوست نے کہا۔  <EOS> وہ بابا سے متاثر ہو چکا تھا۔  <EOS>   <EOP>  ”اللہ تجھے امتحان میں کامیاب کرے۔  <EOS> “ بابا نے دعا دی۔  <EOS>   <EOP>  دوست خوش ہو گیا اور اس نے بابا کے کشکول میں ایک ہزار روپے کا نوٹ ڈال دیا۔  <EOS>   <EOP>  ”تُو نے ہمیں خوش کیا ہے،اللہ تجھے خوش کرے گا بیٹا!لیکن تیرے دوستوں نے ہمیں ناراض کیا ہے۔  <EOS>   <EOP>  ان کا بیڑا․․․․“ بابا ابھی اپنی بات پوری نہیں کر پایا تھا کہ لڑکوں نے بابا سے معافی مانگی اور ایک ایک ہزار کے نوٹ اس کے کشکول میں ڈال دیے۔  <EOS>   <EOP>  ”بابا!ہم سب کو معاف کرنا،ہم نے آپ کو پہچاننے میں غلطی کی۔  <EOS> “  <EOP>  ”جاؤ تم کو معاف کیا۔  <EOS> “ بابا نے کہا اور آنکھیں بند کر لیں۔  <EOS> لڑکے وہاں سے چلے گئے۔  <EOS>   <EOP>  تھوڑی دیر بعد بابا کے پاس ایک کار آ کر رُکی بابا کار میں سوار ہو گیا۔  <EOS>   <EOP>  کار میں بیٹھتے ہی بابا نے نقلی داڑھی اُتاری اور پیسے گنے جو تقریباً پانچ ہزار تھے۔  <EOS> کار میں موجود اپنے دوستوں سے کہا:”اپنا یہ کام اچھا ہے۔  <EOS> پہلے لوگوں کے بارے میں معلومات حاصل کرو،پھر ان کو سب بتا کر متاثر کرو۔  <EOS> وہ سمجھتے ہیں کہ ہم پہنچے ہوئے بابا ہیں اور ہمیں سب علم ہے۔  <EOS> اس طرح اپنی مٹھی میں آ جاتے ہیں۔  <EOS> تھوڑی محنت زیادہ ہے،مگر آمدنی اچھی ہو جاتی ہے۔  <EOS> “  <EOP>  کار میں موجود تمام نقلی بابے یہ سن کر ہنسنے لگے۔  <EOS>   <EOP>  <EOT>
فہیم زیدی عدیل اپنے دوست کبیر کے ہمراہ بازار سے سبزی لے کر گھر کی جانب آ رہا تھا۔  <EOS> سامنے سے ارسلان آتا دکھائی دیا۔  <EOS> یہ تینوں ایک ہی محلے میں رہتے تھے۔  <EOS> قریب پہنچ کر ارسلان نے ہاتھ اس کی جانب بڑھایا تو عدیل نے اس سے ہاتھ نہ ملانے کا عذر پیش کرتے ہوئے کہا:”میں ہاتھ نہیں ملا سکتا،میرے ہاتھ کی انگلیوں میں کافی دنوں سے درد ہے۔  <EOS>  “ ”اوہ تو بھائی!جلدی کسی ڈاکٹر کو دکھاؤ۔  <EOS> “ ارسلان نے دوسرے دوست کبیر سے ہاتھ ملاتے ہوئے عدیل کو ہمدردی سے مشورہ دیا۔  <EOS>  ”اچھا میں ذرا جلدی میں ہوں امی نے یہ سبزی لینے بازار بھیجا تھا۔  <EOS> “ عدیل نے ارسلان سے جان چھڑانے کی کوشش کی۔  <EOS>  ارسلان آگے بڑھ گیا تو کبیر نے عدیل سے کہا:”تم نے اس سے جھوٹ کیوں بولا کہ تمہارے ہاتھ میں درد ہے اور اس سے ہاتھ بھی نہیں ملایا۔  <EOS>  (جاری ہے)  <EOP>  “  <EOP>  ”بھائی!میری امی کہتی ہیں،ان کا پورا ہی گھر ملنے جلنے کے قابل نہیں ہے۔  <EOS> “ عدیل نے وجہ بتائی۔  <EOS>   <EOP>  ”ایسا کیا کر دیا ان لوگوں نے،جو ملنے کے قابل ہی نہیں رہے؟“ کبیر نے ایک بار پھر اصرار کیا۔  <EOS> ان لوگوں نے اپنے گھر میں ناپاک جانور کتا رکھا ہوا ہے۔  <EOS>   <EOP>  ”کتے تو اکثر لوگوں کے گھر میں پالے جاتے ہیں،اس لئے کہ وہ وفادار ہوتے ہیں اور گھر کی رکھوالی بھی کرتے ہیں۔  <EOS>   <EOP>  “ کبیر نے عدیل کی بات پر حیران ہو کر کہا۔  <EOS>   <EOP>  ”بس بھئی میری امی نے کہا ہے کہ ان کے گھر نہ جانا ہے اور نہ ان لوگوں سے بات کرنی چاہیے۔  <EOS> “ عدیل نے امی کا فیصلہ سنایا اور اپنے گھر میں داخل ہو گیا۔  <EOS>   <EOP>  سنو بیٹا!ارسلان کی امی خالہ رشیدہ نے گھر کے دروازے پر کھڑے ہو کر عدیل کو آواز دے کر کہا:”اپنی امی سے کہنا کہ آج شام چار بجے ہمارے ہاں قرآن خوانی میں آ جائیں۔  <EOS>   <EOP>  “ ارسلان کی امی نے بہت شفقت سے کہا۔  <EOS>   <EOP>  ”امی سے کہنا بے کار ہے خالہ!وہ نہیں آئیں گی آپ کے گھر،امی ابو اکثر اس ناپاک کتے کے بارے میں باتیں کرتے ہیں جو آپ نے اپنے گھر میں پالا ہوا ہے اور یہ بھی کہتی ہیں کہ ناپاک جانور سے آپ کے گھر سے برکت بھی اُٹھ چکی ہو گی۔  <EOS> “ عدیل نے بلا تکلف صاف صاف کہہ دیا۔  <EOS>   <EOP>  ”ٹھیک ہے بیٹا!بہت شکریہ،یہ سب بتانے کا۔  <EOS>   <EOP>  “ ارسلان کی امی نے افسوس سے کہا اور گھر کے اندر چلی گئیں۔  <EOS>   <EOP>  ”تمہاری یہ بہت غلط بات ہے عدیل!کہ تم صرف اس بات پر ارسلان سے بات نہیں کرنا چاہتے کہ اس کے گھر میں کتا ہے۔  <EOS> “ ایک روز عدیل کے دوست کبیر نے اسے سمجھانے کے لئے کہا۔  <EOS>   <EOP>  ”دیکھو بھائی!میرے والدین جو مجھ سے کہیں گے میں ویسا ہی کروں گا۔  <EOS> “ عدیل نے ارسلان سے بات نہ کرنے کی وجہ بتائی:”اور تم اس کی زیادہ حمایت مت کرو،جو میری امی کا حکم ہے،میں ویسا ہی کر رہا ہوں بس۔  <EOS>   <EOP>  “ عدیل نے اٹل انداز میں کبیر سے کہا تو کبیر نے عدیل سے زیادہ بات کرنا مناسب نہیں سمجھا اور خاموش ہو گیا۔  <EOS>   <EOP>  ”تم کو معلوم ہے کبیر!ہمارا کتا بہت ہی وفادار ہے،اس نے ایک دفعہ ہمارے گھر چوری کی واردات ناکام بنا دی۔  <EOS> “ ارسلان نے بعد میں کبیر کو بتایا۔  <EOS>   <EOP>  عدیل پاس کھڑا تھا،بولا:”وہ تو ہر کتا ہی وفادار ہوتا ہے۔  <EOS> میری امی نے کہا ہے کہ جن کے گھر ناپاک جانور ہوں ان سے دور رہنا چاہیے۔  <EOS>   <EOP>  “  <EOP>  ارسلان کی والدہ،عدیل کے گھر پہنچ گئیں اور بولیں:”بہن ثریا!آپ کے خیالات جان کر بہت دکھ ہوا مجھے۔  <EOS> “  <EOP>  ”بھلا میں نے ایسی کیا بات کر دی،کس بات کا افسوس ہوا آپ کو؟“ عدیل کی امی جن کو اس طرح اچانک رشیدہ خالہ کا اپنے گھر چلے آنا بُرا لگا،ناگواری کے انداز میں پوچھا۔  <EOS>   <EOP>  ”آپ اپنے بچے کو یہ کیا تربیت دے رہی ہیں۔  <EOS> “ رشیدہ خالہ نے بات شروع کی۔  <EOS>   <EOP>  ”کیسی تربیت کی،کیا مطلب،میں کچھ سمجھی نہیں؟“ عدیل کی امی نے پوچھا۔  <EOS>   <EOP>  ”وہ سب سے یہی کہتا پھر رہا ہے کہ ہم نے کتا پالا ہے تو ہمارے گھر سے برکت اُٹھ چکی ہے۔  <EOS> “ ارسلان کی امی اصل بات کی طرف آئیں۔  <EOS>   <EOP>  ”بُرا مت ماننا بہن!کتے اور اس جیسے غلیظ جانور کم از کم کسی مسلمان کے گھر میں تو نہیں ہونے چاہئیں۔  <EOS> “ عدیل کی امی نے اب صاف صاف کہا۔  <EOS>   <EOP>  ”بہن!تین سال پہلے جب یہ پلا تھا،تب تیز برسات میں راستے میں شدید ٹھنڈ سے ٹھٹھر رہا تھا تو اس وقت میرے شوہر کو اس پر ترس آ گیا اور وہ اسے اُٹھا کر گھر لے آئے۔  <EOS> اس کے زخموں پر مرہم لگایا،اسے دودھ پلایا۔  <EOS> اس کا چند روز یہ سوچ کر خیال رکھا کہ ٹھیک ہو جائے گا تو اسے واپس جنگل میں چھوڑ آئیں گے،مگر اس کے بعد یہ معصوم جانور تو اس قدر ہم سے مانوس ہو گیا کہ ہمارا گھر چھوڑنے پر آمادہ نہیں ہوا۔  <EOS>   <EOP>  کئی بار ہم نے اسے دور جنگل میں چھوڑا،مگر پھر دوسرے دن ہمارے دروازے پر ہوتا تھا،پھر ہمیں بھی اس پر رحم آ گیا۔  <EOS> ہم نے اسے مستقل اپنے پاس گھر کے پیچھے اسے جگہ دے دی۔  <EOS> کیا وہ ہمدردی ہم نے جو اس کتے کے ساتھ کی کیا وہ سب غلط تھا،کیا ہمیں ایسا نہیں کرنا چاہیے تھا،کیا اللہ کے نزدیک بھی ہماری یہ نیکی،یہ ہمدردی فضول اور لاحاصل تصور ہو گی۔  <EOS> “ خالہ رشیدہ ایک سانس میں بولتی چلی گئیں۔  <EOS>   <EOP>  ”جی بہن!کہہ تو آپ ٹھیک رہی ہیں جس بے زبان جانور کے ساتھ ہمدردی کی جائے وہ تو بعد میں احسان مند ہو کر آپ کا ہی ہو کر رہ جاتا ہے۔  <EOS> “ عدیل کی امی نے اب شرمندگی سے کہا۔  <EOS>   <EOP>  ”انسانوں کے ساتھ ساتھ بے زبان جانوروں سے بھی ہمدردی،پیار،محبت اور ان کا خیال رکھنا بھی تو ایک اچھا مسلمان ہونے کی علامت ہے اور اللہ کی طرف سے بھی ہمیں یہی حکم ہے۔  <EOS>   <EOP>  “ خالہ رشیدہ نے نرم پڑتے ہوئے کہا۔  <EOS>   <EOP>  ”بالکل بہن!آپ ٹھیک کہہ رہی ہیں۔  <EOS> “ عدیل کی امی کو بھی اب اپنی غلطی کا احساس ہونے لگا۔  <EOS>   <EOP>  ”اگر ہم نے کتے کو اپنے گھر کے پچھلے حصے کے ایک کونے میں جگہ دے دی تو کیا ہم مسلمان نہیں رہے؟“ خالہ رشیدہ نے کہا۔  <EOS>   <EOP>  ”مجھے معاف کر دینا بہن!آپ نے تو میری آنکھیں کھول دی ہیں۔  <EOS> “ عدیل کی امی نے شرم سار ہو کر کہا۔  <EOS>   <EOP>  ”آپ کی اس تربیت کی وجہ سے آپ کے بیٹے عدیل میں بھی غلط خیالات پیدا ہو رہے ہیں۔  <EOS> آپ کا بیٹا بات بات پر میری امی کہتی ہیں،میری امی کہتی ہیں“ کی تکرار کرتا رہتا ہے۔  <EOS> یہ کوئی اچھی بات نہیں ہے۔  <EOS> خالہ رشیدہ نے عدیل کی امی کو نرمی سے سمجھایا۔  <EOS>   <EOP>  ”جی میں بہت غلط کر رہی تھی،مجھے معاف کر دیں رشیدہ بہن!اب ایسا نہیں ہو گا،بلکہ میں اب اپنے بیٹے کو بھی سمجھاؤں گی۔  <EOS> “ عدیل کی امی ثریا نے اپنی غلطی مان کر کہا۔  <EOS>   <EOP>  ”میری بات سمجھنے کے لئے آپ کا بہت بہت شکریہ۔  <EOS> مہربانی کر کے اپنے بچے کے سامنے ایسی کوئی بات نہ کیا کریں جس سے اس کی سوچ منفی ہو جائے۔  <EOS> ارسلان کی امی نے کہا اور خوش ہو کر ان کے گھر سے نکل گئیں۔  <EOS> “  <EOP>  <EOT>
زارا خان ایک زمانے میں،اوک کے ایک لمبے درخت کی شاخوں میں اونچے ایک آرام دہ چھوٹے گھونسلے میں،ایک ماں چڑیا اور اس کے تین بچے رہتے تھے۔  <EOS> ماں چڑیا اپنے بچوں سے بہت پیار کرتی تھی اور اپنا پورا دن ان کے لئے کھانا جمع کرنے اور انہیں اُڑنا سکھانے میں گزارتی تھی۔  <EOS> ایک دن،جنگل میں تیز ہوا چل رہی تھی،جس نے اوک کے درخت کی شاخوں کو ہلا کر رکھ دیا اور چھوٹے گھونسلے کو آگے پیچھے گھومنے کا سبب بنا دیا۔  <EOS>  ماں چڑیا کو ڈر تھا کہ اس کے بچے گھونسلے سے باہر گر جائیں گے،لہٰذا اس نے اپنے پروں کو وسیع کر دیا اور انہیں ہوا سے بچانے کے لئے اپنے جسم کا استعمال کیا۔  <EOS>  ہوا چلتی رہی،لیکن ماں چڑیا نے اپنے بچوں کی حفاظت کے لئے اپنی پوری طاقت استعمال کرتے ہوئے مضبوطی سے تھامے رکھا۔  <EOS>  (جاری ہے)  <EOP>  آخرکار،ہوا تھم گئی،اور چھوٹا گھونسلا ایک بار پھر محفوظ تھا۔  <EOS> بچے اپنی ماں کی بہادری پر حیران رہ گئے اور ان کی حفاظت کرنے پر ان کا شکریہ ادا کیا۔  <EOS>   <EOP>  ماں چڑیا مسکرائی اور ان سے کہا کہ وہ ہمیشہ انہیں محفوظ رکھنے کے لئے موجود رہے گی،چاہے کچھ بھی ہو۔  <EOS> اس دن سے،بچے مضبوط اور زیادہ پراعتماد ہو گئیں،یہ جانتے ہوئے کہ ان کی ماں ہمیشہ ان کی حفاظت کے لئے موجود تھی انہوں نے اُڑنا سیکھا اور جلد ہی اپنے آس پاس کی دنیا کو تلاش کرنے کے لئے گھونسلہ چھوڑ دیا۔  <EOS> لیکن وہ اپنی بہادر ماں کو کبھی نہیں بھولتے تھے اور اکثر ان سے ملنے کے لئے اوک کے درخت پر واپس آ جاتے تھے۔  <EOS> ماں چڑیا اپنے بچوں پر فخر کرتی تھی اور انہیں مضبوط اور آزاد پرندوں میں بڑے ہوتے دیکھ کر خوش ہوتی تھی۔  <EOS> اور وہ جانتی تھی کہ چاہے وہ کہیں بھی جائیں،وہ ہمیشہ اس محبت اور تحفظ کو یاد رکھیں گے جو اس نے انہیں دیا تھا۔  <EOS>   <EOP>  <EOT>
شازیہ کاشف، کراچی احمد گلی میں کھیل رہا تھا امی نے پاس بلا کر کہا:”بیٹا!ذرا جلدی سے حلوائی چاچا کی دکان سے سموسے لے آؤ، مہمان آئے ہوئے ہیں۔  <EOS> “امی نے پیسے اس کے ہاتھ میں پکڑائے۔  <EOS> حلوائی چاچا کی دکان پر آج معمول سے زیادہ رش تھا۔  <EOS>  ”چاچا! چھ سموسے دے دیں۔  <EOS> “ حبیب چاچا جلدی جلدی دوسرے گاہکوں کی مٹھائی اور سموسے باندھنے میں مصروف تھے۔  <EOS>  ان کے کانوں تک احمد کی آواز نہ پہنچ سکی۔  <EOS> اس نے کئی بار چاچا کو بلند آواز سے متوجہ کیا۔  <EOS> آخر حبیب چاچا نے اسے سموسوں کی تھیلی پکڑائی اور دوسرے گاہک کی طرف متوجہ ہو گئے۔  <EOS>  اب اس کے ایک ہاتھ میں سموسوں کی تھیلی تھی اور دوسرے ہاتھ میں پیسے۔  <EOS> اسی لمحے شیطان نے اس کے دل میں لالچ پیدا کیا۔  <EOS> چنانچہ احمد کے قدم گھر جانے والے راستے پر ہو لیے۔  <EOS>  (جاری ہے)  <EOP>  ”کیا ہوا احمد تمھیں اتنا پسینہ کیوں آ رہا ہے۔  <EOS>   <EOP>  “امی نے سموسے کی تھیلی تھامتے ہوئے اس سے پوچھا۔  <EOS> ”کچھ نہیں امی!بس ایسے ہی۔  <EOS> “وہ غائب دماغی سے بولا اور جلدی سے اپنے کمرے کی طرف بڑھا۔  <EOS> کمرے میں جاتے ہی اس نے جیب سے پیسے نکالے اور اپنے پنسل بکس میں چھپا دیے۔  <EOS> اس کا دل بہت زور زور سے دھڑک رہا تھا۔  <EOS>   <EOP>  اگلے دن اسکول میں وہ غائب دماغی کی کیفیت میں رہا۔  <EOS> اسے ڈر تھا کہ کہیں اس کی چوری پکڑی نہ جائے۔  <EOS>   <EOP>  اسی وجہ سے وہ کینٹین سے بھی کچھ خرید نہ سکا۔  <EOS> اسکول سے چھٹی ہوتے ہی وہ حبیب چاچا کی دکان کی طرف چل پڑا۔  <EOS> دوپہر کا وقت تھا دکان پر سناٹا تھا۔  <EOS> چاچا مٹھائی بنانے میں مصروف تھے۔  <EOS>   <EOP>  ”السلام علیکم چاچا!“اس نے ادب سے سلام کیا۔  <EOS>   <EOP>  ”وعلیکم السلام کیسے ہو بیٹا!“چاچا نے مسکرا کر جواب دیا۔  <EOS>   <EOP>  ”چاچا یہ لیں آپ کے پیسے میں کل دینا بھول گیا تھا۔  <EOS>   <EOP>  “اس نے شرمندہ ہوتے ہوئے جیب سے پیسے نکالے اور ان کی طرف بڑھائے۔  <EOS>   <EOP>  ”مجھے یاد تھا کہ تم نے پیسے نہیں دیے میں نے پلٹ کر دیکھا تو تم جا چکے تھے۔  <EOS> تم ایک اچھے بچے ہو۔  <EOS> مجھے یقین تھا کہ تم پیسے دینے ضرور آؤ گے۔  <EOS> یہ لو تمہاری ایمانداری کا انعام۔  <EOS> “انھوں نے ایک لفافے میں جلیبیاں ڈال کر احمد کو تھمائیں۔  <EOS> احمد نے ہلکی سی مسکراہٹ کے ساتھ لفافہ پکڑ لیا۔  <EOS> واپسی میں احمد کے دل اور دماغ دونوں بہت ہلکے پھلکے ہو چکے تھے۔  <EOS>   <EOP>  <EOT>
جدون ادیب اکرم صاحب کے چار بیٹے تھے۔  <EOS> انھوں نے سبزی منڈی میں ساری زندگی کام کیا اور اپنے بچوں کی اچھی تعلیم و تربیت کی۔  <EOS> پھر وہ بیمار ہو گئے اور ان کے علاج معالجے پر کثیر رقم خرچ ہو گئی،مگر جان نہ بچ سکی۔  <EOS> وہ اہلیہ کو بیٹوں کے آسرے پر چھوڑ گئے۔  <EOS>  شروع شروع میں بیٹوں نے ماں کا بہت خیال رکھا،مگر جلد ہی وہ اپنے فرض سے غافل ہو گئے۔  <EOS>  چاروں بال بچے دار تھے اور خوشحال تھے،مگر سب مل کر بھی ایک ماں کو خوش نہ رکھ سکے۔  <EOS> اس دن تو فہمیدہ بیگم دل مسوس کر رہ گئیں،جب بڑی بہو نے ان کے سامنے شوہر سے کہا:”امی کو ہر بیٹے کے پاس ایک ایک مہینہ رہنا چاہیے،تاکہ کسی ایک بیٹے پر بوجھ نہ بنیں۔  <EOS> “ چھوٹے بیٹے اصغر کو یہ بات پتا چلی تو اسے افسوس ہوا کہ ماں جس کی دعا جنت کی ضمانت ہے،بھائیوں کے لئے بوجھ بن گئی تھیں۔  <EOS>  (جاری ہے)  <EOP>  وہ بھائیوں میں سب سے چھوٹا اور مالی لحاظ سے بھی دوسرے بھائیوں سے کمزور تھا،مگر ماں کی عظمت کو سمجھتا تھا اور اپنے بھائیوں کا رویہ دیکھ دیکھ کر کڑھتا رہتا تھا۔  <EOS>   <EOP>  ایک دن بڑی بھابھی نے سب کو اپنے گھر پر بلایا۔  <EOS> اس دن اصغر کی جیب میں پچاس ہزار روپے تھے جو اس نے اپنے ایک دوست سے اُدھار لئے تھے،تاکہ منڈی میں جا کر والد کی جگہ پر کام کر سکے،مگر جب بھائی کے گھر پہنچا اور وہاں درپیش مسائل دیکھے تو خود پر قابو نہ رکھ سکا۔  <EOS>   <EOP>  بھابھی نے بتایا کہ امی کی بیماری پر چالیس ہزار روپے خرچ ہوئے ہیں لہٰذا ہر بھائی اپنا حصہ دس ہزار روپے دے گا۔  <EOS> انھوں نے ٹیسٹ رپورٹیں اور ہسپتال کے بل بھی دکھائے۔  <EOS> اسی لمحے اصغر نے فیصلہ کر لیا۔  <EOS> وہ سب سے مخاطب ہو کر بولا:”بیماری تو پھر بھی آ سکتی ہے،اس مسئلے کا کوئی مستقل حل ہونا چاہیے۔  <EOS> “  <EOP>  ”مثلاً کیا حل ہو گا؟“ بڑی بھابھی نے تیکھے انداز میں پوچھا۔  <EOS>   <EOP>  اصغر نے فیصلہ کن لہجے میں کہا:”امی میرے ساتھ رہیں گی،ہر بیماری،دکھ،تکلیف میرے ساتھ گزاریں گی۔  <EOS> میں کسی سے کوئی رقم نہیں مانگوں گا۔  <EOS> اگر آپ سب کو منظور ہے تو امی ابھی اور اسی وقت میرے ساتھ جائیں گی۔  <EOS> بولیے․․․․․!“  <EOP>  اصغر کے الفاظ نے ماحول پر سناٹا طاری کر دیا۔  <EOS> بڑے بھائی نے کچھ کہنے کی کوشش کی تو بھابھی نے ان کو روک دیا اور خود بولیں:”اصغر!تم جذباتی ہو کر ایسا کوئی فیصلہ مت کرو کہ بعد میں پچھتانا پڑے۔  <EOS>   <EOP>  “  <EOP>  ”دیکھتے ہیں،کون پچھتاتا ہے۔  <EOS> “یہ کہتے ہوئے اصغر نے جیب سے رقم نکالی۔  <EOS> دس ہزار روپے الگ کر کے واپس جیب میں رکھے اور چالیس ہزار میز پر رکھتے ہوئے بولا:”یہ لیں،امی کے علاج کا خرچ اور ان کا سامان باندھ دیں۔  <EOS> “  <EOP>  اصغر اپنی ماں کی بے عزتی برداشت نہیں کر سکتا تھا۔  <EOS> وہ گھر سے کام کے لئے پیسے لے کر نکلا تھا،مگر ماں کی حالت دیکھ کر اس نے اپنی آخرت کا سودا کر لیا تھا۔  <EOS>   <EOP>  اصغر جب ماں کو لے کر گھر پہچا تو اس کی بیوی کو شوہر کا یہ عمل پسند نہیں آیا اور وہ دونوں بچوں کو لے کر اپنی ماں کے گھر چلی گئی۔  <EOS> اصغر نے فیصلہ کر لیا تھا کہ وہ ماں کی خاطر کسی کا دباؤ برداشت نہیں کرے گا۔  <EOS> اصغر کے حالات کچھ بہتر نہیں تھے،پھر بھی اس نے ماں کی ذمے داری قبول کر لی تھی۔  <EOS> اصغر کے حق میں تو وہ ہر وقت دعا کرتی رہتیں۔  <EOS>   <EOP>  اصغر پھلوں اور سبزیوں کی منڈی میں کام کرتا تھا۔  <EOS>   <EOP>  اپنا کام شروع کرنے کے لئے اس نے جو رقم حاصل کی تھی وہ خرچ ہو گئی،مگر اس نے ہمت نہ ہاری اور تھوڑی رقم سے کام کی ابتداء کی تھی اور تھوڑی تھوڑی بچت کرنا شروع کر دی۔  <EOS> اصغر کی ساس نے پیغام بھیجا کہ وہ بیوی کی شرط پر اسے لے جائے،مگر اصغر نے منع کر دیا اور کہلوایا کہ اسے اچھی بہو بن کر آنا ہے تو آ جائے،ورنہ اس کی مرضی ہے۔  <EOS> اس طرح بات بگڑ گئی۔  <EOS> خاندان کے کچھ بڑے بیچ میں پڑے اور اصغر کو سمجھایا کہ ماں چاروں بھائیوں کی ذمے داری ہے،تمہارا فیصلہ غلط ہے،مگر اصغر نے اپنا فیصلہ بدلنے سے انکار کر دیا۔  <EOS>   <EOP>  دوسری طرف ماں کے گھر سے جانے کے بعد اصغر کے بھائی دفتری اور گھریلو پریشانیوں اور بیماریوں سے مشکلات میں گھِر گئے۔  <EOS> اصغر نے جلدی ہی ایک معقول رقم جمع کر لی اور منڈی میں اپنے والد والی جگہ حاصل کر کے اس نے اپنا کام شروع کر دیا۔  <EOS> آس پاس کے دکاندار دن بھر گاہکوں کو متوجہ کرنے کے لئے آوازیں لگاتے رہتے،مگر اصغر سکون سے بیٹھا رہتا،پھر بھی اس کی دکان پر گاہکوں کا ہجوم رہتا۔  <EOS>   <EOP>  یہ سب اس کی ماں کی دعاؤں اور اللہ کی رضا سے ہو رہا ہے۔  <EOS> اصغر منڈی سے اتنی رقم کمانے لگا کہ اس کے سارے بھائی مل کر بھی نہ کما پاتے تھے۔  <EOS> وہ ایک خوشحال تاجر بن گیا۔  <EOS> جب سرمائے ریل پیل ہوئی تو بیوی بھی راضی ہو کر گھر آ گئی۔  <EOS> اپنی ساس سے معافی مانگی اور ان کی خدمت کرنے لگی۔  <EOS> اصغر منڈی سے کمائی گئی رقم سے لوگوں کی مدد بھی کرتا اور کھلے ہاتھ سے خرچ بھی کرتا،مگر اس کے پاس کوئی کمی نہ ہوتی۔  <EOS>   <EOP>  پھر ایک دن فہمیدہ بیگم بیمار پڑ گئیں۔  <EOS> ان کے دو بیٹے شہر سے باہر اور ایک کمپنی کے کام سے ملک سے باہر تھا۔  <EOS> چند روز بعد فہمیدہ بیگم چل بسیں۔  <EOS> بیرونِ ملک بیٹے کو تو ان کا آخری دیدار بھی نصیب نہ ہوا۔  <EOS>   <EOP>  ایک دن جب پورا خاندان جمع ہوا تو اصغر نے تین لفافے نکال کر اپنے بھائیوں کے سامنے رکھ دیے۔  <EOS> انھوں نے لفافے کھولے تو وہ نوٹوں سے بھرے ہوئے تھے۔  <EOS>   <EOP>  ”یہ کیا ہے!“ بڑے بھائی نے حیرت سے پوچھا۔  <EOS>   <EOP>  اصغر نے دکھی دل کے ساتھ آنکھیں ملتے ہوئے کہا:”یہ پیسے امی کے پاس تھے،جو میں ان کو اکثر دیتا رہتا تھا۔  <EOS> یہ رقم چونکہ ماں کی ملکیت تھی،اس لئے یہ رقم آپ تینوں میں تقسیم کر دی ہے کہ یہ آپ کا حق ہے۔  <EOS> وہ شاید بظاہر آپ سے ناراض ہوں،مگر انھوں نے آپ سب کے لئے کبھی بددعا نہیں کی۔  <EOS> دعا کریں کہ آپ کے بچے وہ سلوک نہ کریں جو آپ نے اپنی ماں کے ساتھ کیا ہے!“  <EOP>  اصغر کے الفاظ سخت تھے۔  <EOS> بھائیوں کی گردنیں جھکی ہوئی تھیں،پھر بھی ان کی نظریں لفافے میں موجود بھاری نوٹوں پر تھیں۔  <EOS> اصغر نے اس دن ماں کی محبت میں جو سودا کیا تھا،اس میں اسے کس قدر منافع ہوا ہے اور تینوں بھائی خسارے کا شکار ہوئے تھے۔  <EOS>   <EOP>  <EOT>
جمال رومی احمد رضا بچوں کے ادیب تھے۔  <EOS> وہ جاسوسی کہانیاں لکھتے تھے۔  <EOS> تجسس اور تحیر سے بھرپور ان کی کہانیاں بچے بڑے سبھی شوق سے پڑھتے تھے۔  <EOS> احمد صاحب کے گھر میں ان کے علاوہ بس ایک قابلِ اعتماد ملازم اکرم ہی تھا،وہی دن رات ان کی خدمت میں مشغول رہتا۔  <EOS> ان کی بیوی کا انتقال ہو گیا تھا،اکلوتا بیٹا ڈاکٹر تھا اور برطانیہ میں رہتا تھا۔  <EOS>  احمد صاحب سال کے دو مہینے اپنے بیٹے کے پاس برطانیہ میں گزارتے تھے۔  <EOS> وہ مئی کے آخری ہفتے میں روانہ ہو جاتے اور جون،جولائی کی گرمیاں وہاں گزار کر اگست کے پہلے ہفتے میں وطن واپس آ جاتے۔  <EOS> مئی کا آخری ہفتہ شروع ہو چکا تھا،حسبِ سابق انھوں نے روانگی کی تیاریاں مکمل کیں اور اپنے ملازم اکرم کو دو ماہ کی تقریباً چھٹی دے دی کہ وہ ہر دوسرے تیسرے روز آ کر گھر کی صفائی ستھرائی کر دیا کرے۔  <EOS>  (جاری ہے)  <EOP>  اظفر،احمد رضا کے پڑوسی اظفر صاحب کا بیٹا تھا۔  <EOS> وہ بھی احمد صاحب کی کہانیوں کا شیدائی تھا۔  <EOS> اسے کہانیاں پڑھنے کے ساتھ ساتھ لکھنے کا بھی بے حد شوق تھا۔  <EOS> وہ چاہتا تھا کہ اس کی کہانیاں بھی بچوں کے رسالوں میں چھپیں۔  <EOS> وہ اپنی کئی کہانیاں اشاعت کے لئے بھجوا چکا تھا،لیکن ہر بار اسے مایوسی کا سامنا کرنا پڑا تھا۔  <EOS> اب تک اس کی کوئی کہانی کسی رسالے میں نہیں چھپ سکی تھی۔  <EOS>   <EOP>  اظفر نویں جماعت کا طالب علم تھا۔  <EOS> اس کا مطالعہ اور تجربہ کہانیاں تخلیق کرنے کے لئے ناکافی تھا۔  <EOS> اس کی تحریر میں ابھی ناپختگی تھی۔  <EOS> جملے بے ربط تھے اور قواعد کی غلطیوں کی بھرمار تھی۔  <EOS>   <EOP>  احمد صاحب کی روانگی کے چند روز بعد شام کے وقت اظفر اپنے دوستوں کے ساتھ گلی میں کرکٹ کھیل رہا تھا کہ اس دوران اظفر کی غلطی سے گیند احمد صاحب کے گھر میں جا گری۔  <EOS>   <EOP>  احمد صاحب تو گھر میں موجود نہیں تھے،اس لئے آپس کے طے شدہ قانون کے تحت اظفر ہی کو دیوار پھلانگ کر جانا تھا۔  <EOS> کسی کے گھر میں اجازت کے بغیر داخل ہونا اخلاقی طور پر درست نہیں۔  <EOS> مجبوراً اظفر دیوار پھلانگ کر اندر پہنچا تو گیند گھر کے عقبی باغیچے میں پڑی نظر آ گئی جو اس نے فوراً اُٹھا لی۔  <EOS> گیند اُٹھا کر وہ کمرے کے دروازے کے پاس سے گزر رہا تھا کہ ایک پتھر سے ٹھوکر لگی اور وہ لڑکھڑا گیا۔  <EOS>   <EOP>  اس کی کہنی دروازے سے لگی تو وہ کھلتا چلا گیا۔  <EOS> اظفر کو حیرت ہوئی کہ احمد صاحب تو گھر میں موجود نہیں ہیں تو پھر دروازہ کیوں کھلا ہوا ہے!وہ ازراہِ تجسس اس کھلے دروازے سے اندر داخل ہو گیا۔  <EOS>   <EOP>  یہ مطالعے کا کمرہ تھا،جس کا ایک دروازہ عقبی باغیچے میں کھلتا تھا۔  <EOS> آج اکرم گھر کی صفائی کے لئے آیا تھا،لیکن جاتے وقت وہ اس دروازے کی کنڈی بند کرنا بھول گیا تھا۔  <EOS>   <EOP>  اظفر نے اِدھر اُدھر دیکھا،لیکن اسے کوئی دکھائی نہ دیا۔  <EOS> کمرے میں دائیں بائیں دیواری شیلف بنے ہوئے تھے، جن میں کتابیں سلیقے سے سجی ہوئی تھیں۔  <EOS> کمرے کے وسط میں ایک بڑی لکھنے کی میز تھی،جس پر چند کتابیں،فائلیں اور بے شمار صفحات بکھرے ہوئے تھے۔  <EOS> اظفر غیر ارادی طور پر میز کی جانب بڑھا اور بکھرے صفحات کو اُٹھا کر ان کا سرسری جائزہ لینے لگا۔  <EOS>   <EOP>  اچانک اس کی نظر کاغذوں کے ایک پُلندے پر پڑی جس کے پہلے صفحے پر واضح حروف میں ”بردہ فروشوں کا انجام“ اور اس کے نیچے چھوٹے حروف میں غیر مطبوعہ لکھا تھا۔  <EOS>   <EOP>  یکایک اظفر کے دماغ میں ایک عجیب خیال پیدا ہوا۔  <EOS> اس نے سوچا کہ میں اس نئی غیر مطبوعہ کہانی کو اپنے نام سے چھپوا سکتا ہوں۔  <EOS> میں کہانی کے کرداروں کے نام تبدیل کر دوں گا۔  <EOS> یہ سوچتے ہوئے اس نے کاغذوں کے پُلندے کو جلدی جلدی اپنی پتلون کی جیب میں ٹھونسا اور دیوار پھلانگ کر واپس باہر آ گیا اور دوبارہ کھیل میں مشغول ہو گیا۔  <EOS>   <EOP>  گھر پہنچ کر اظفر نے کرداروں کے نام تبدیل کر دیے اور کہانی میں معمولی تبدیلیاں کر کے بچوں کے اس رسالے کو ارسال کر دی،جس کے لئے احمد صاحب گزشتہ بیس سالوں سے کہانیاں لکھ رہے تھے۔  <EOS>   <EOP>  اظفر جانتا تھا کہ ہر آنے والے مہینے کا شمارہ پیشگی تیار رہتا ہے،لہٰذا جون میں کہانی کے شائع ہونے کا کوئی امکان نہیں،لیکن جولائی کے شمارے میں بھی اظفر کی بھیجی ہوئی کہانی شامل نہیں تھی۔  <EOS>   <EOP>  اسے حیرت تو بہت ہوئی،لیکن پھر اس نے یہ سوچ کر خود کو مطمئن کر لیا کہ ہو سکتا ہے اس کی بھیجی ہوئی کہانی آئندہ شمارے کے لئے منتخب کی گئی ہو۔  <EOS> اب اگست کا مہینہ شروع ہو چکا تھا۔  <EOS>   <EOP>  ایک دن اظفر اپنے گھر کے قریب واقع پارک میں چہل قدمی کر رہا تھا کہ اچانک آواز آئی:”کیسے ہو اظفر بیٹا؟“وہ چونک کر پلٹا۔  <EOS>   <EOP>  اس کے پیچھے احمد صاحب کھڑے مسکرا رہے تھے،وہ کل ہی برطانیہ سے لوٹے تھے۔  <EOS>   <EOP>  ”جی․․․․․ٹھیک ہوں․․․․․انکل!“اظفر نے جواب دیا۔  <EOS>   <EOP>  ”کیا بات ہے؟تمہاری کہانی کیوں نہیں چھپی؟“احمد صاحب نے پوچھا۔  <EOS>   <EOP>  اظفر کو حیرت کا ایک شدید جھٹکا لگا:”کک․․․․․کیا مطلب؟“وہ سٹپٹا گیا:”کون سی کہانی انکل؟“  <EOP>  ”وہی کہانی،جو تم نے میری میز پر سے اُٹھائی تھی․․․․“اس بار احمد صاحب گہری سنجیدگی سے بولے۔  <EOS>   <EOP>  ”مم․․․․․میں نے․․․․․․کک․․․․․کوئی کہانی نہیں اُٹھائی․․․․․آپ کی میز پر سے․․․․․“اظفر نے ہچکچاتے ہوئے جواب دیا:”بھلا میں کیوں ایسا کروں گا۔  <EOS> “وہ احمد صاحب کے سوالات سن کر خاصا گھبرا گیا تھا۔  <EOS> وہ سوچ رہا تھا کہ آخر احمد صاحب کو کیسے معلوم ہوا!  <EOP>  ”آؤ اس بنچ پر بیٹھتے ہیں!“احمد صاحب نے اظفر کے جھوٹ کو نظر انداز کرتے ہوئے ایک بنچ کی طرف اشارہ کر کے کہا۔  <EOS>   <EOP>  ”دیکھو اظفر!“ وہ قدرے دھیمی آواز میں بولے:”کہانی لکھنا ایک فن ہے اور اس فن میں مہارت حاصل کرنے کے لئے تین چیزوں کی ضرورت ہوتی ہے۔  <EOS> مطالعہ،تجربہ اور مشق۔  <EOS> خوب مطالعہ کرو!تجربہ گزرتے وقت کے ساتھ بڑھتا ہے!مشق جاری رکھو!ایک روز تم ضرور کامیاب ہو گے!“اظفر ایک پتھر پر نظریں جمائے توجہ سے احمد صاحب کی نصیحتیں سن رہا تھا۔  <EOS>   <EOP>  احمد صاحب نے اپنی بات ختم کی تو اظفر آہستگی سے بولا:”میں شرمندہ ہوں انکل․․․․مجھے معاف کر دیجیے!“  <EOP>  ”میں تمھیں معاف کرتا ہوں اظفر بیٹا!“احمد صاحب بولے:”اس شرط پہ کہ تم کہانی چھپوانے کے لئے آئندہ کبھی غلط طریقہ نہیں اپناؤ گے۔  <EOS>   <EOP>  “  <EOP>  اظفر اُٹھا اور بوجھل قدموں سے پارک کے خارجی دروازے کی جانب بڑھنے لگا۔  <EOS> کچھ دور چل کر رُک گیا،پھر وہ پلٹا اور احمد صاحب کے قریب آ کر بولا:”میں نے ہی آپ کی میز پر سے کہانی اُٹھائی․․․․آخر یہ بات آپ کو کیسے معلوم ہوئی؟“  <EOP>  ”رہے نام اللہ کا!“ احمد صاحب یہ کہتے ہوئے بنچ سے اُٹھے اور تیز تیز قدم اُٹھاتے ہوئے پارک سے باہر نکل گئے۔  <EOS>   <EOP>  احمد صاحب گزشتہ بیس برسوں سے ایک ہی رسالے کے لئے کہانیاں لکھ رہے تھے،ان کی عادت تھی کہ وہ اپنی ہر کہانی کے اختتام پر ایک مخصوص فقرہ ضرور لکھتے تھے،حالانکہ یہ کہانی کا حصہ نہیں ہوتا تھا،بس یہ ان کی عادت تھی۔  <EOS> اظفر نے کہانی اور کرداروں کے نام تو تبدیل کر دیے لیکن اس مخصوص فقرے کو کہانی کا حصہ سمجھ کر نظر انداز کر دیا۔  <EOS> جب مدیر صاحب کو اظفر کی کہانی موصوم ہوئی تو اس مخصوص فقرے کو دیکھ کر انھیں یہ سمجھنے میں زیادہ دیر نہیں لگی کہ اس کہانی کا اصل تخلیق کار اظفر نہیں،بلکہ احمد رضا ہیں،اور وہ فقرہ تھا:”رہے نام اللہ کا!“  <EOP>  اب اظفر کو یاد آیا کہ اُس روز احمد صاحب کے کمرے میں ان کی میز کا جائزہ لینے کے دوران چند مطبوعہ کہانیوں کی نقول بھی اس کی نظر سے گزری تھیں اور ان سب کہانیوں میں ایک چیز مشترک تھی،ہر کہانی کے اختتام پر تحریر تھا:”رہے نام اللہ کا!“  <EOP>  اب اظفر کی اُلجھن دور ہو چکی تھی۔  <EOS>   <EOP>  <EOT>
تابندہ فضل غنی، کراچی کرم داد پرندوں کو بیچنے کا کام کرتا تھا۔  <EOS> وہ جنگل سے نایاب پرندوں کو پکڑتا اور مہنگے داموں انھیں بیچتا۔  <EOS> اب تو اس نے اپنے کام کو اور بڑھا دیا۔  <EOS> ہر قسم کے جانوروں کو پکڑنے لگا۔  <EOS> اس کام سے وہ کافی امیر ہو گیا تھا۔  <EOS>  ایک دن کرم داد کا چودہ سال کا بیٹا حسن اس کے پاس آیا اور کہنے لگا:”بابا جان!14 اگست آنے والا ہے اور میں اپنے اسکول میں آزادی کے بارے میں مضمون لکھنا چاہتا ہوں۔  <EOS>  پر کیا لکھوں سمجھ نہیں آ رہا۔  <EOS> “ ”اس میں کیا بات ہے،میں لکھتا ہوں۔  <EOS> “کرم داد نے کچھ یوں لکھا:”آزادی کا مطلب ہے کہ اپنی مرضی سے اپنی زندگی گزاریں۔  <EOS> جہاں بھی جانا ہو،آزاد پرندے کی طرح اُڑ کر چلا جائے۔  <EOS> ہر کسی کو آزادی سے جینے کا پورا حق ہے۔  <EOS>  (جاری ہے)  <EOP>  “  <EOP>  ابھی وہ لکھ رہا ہوتا ہے کہ اس کے بیٹے نے پوچھا:”بابا جان!آزادی سب کا حق ہے تو پھر آپ جانوروں اور پرندوں کو کیوں قید کرتے ہیں!ان کو بھی تو حق ہے آزاد رہنے کا۔  <EOS>   <EOP>  “کرم داد نے یہ سنا اور غصے سے اُٹھ کر چلا گیا۔  <EOS>   <EOP>  اگلے دن اس کو خبر ملی کہ چند اغواکاروں نے اس کے بیٹے کو اُٹھا لیا ہے اور رہا کرنے کے بیس لاکھ روپے طلب کیے ہیں۔  <EOS> اتنی جلدی اتنی بڑی رقم کا انتظام مشکل تھا۔  <EOS> کرم داد اللہ تعالیٰ کے حضور جھک گیا اور توبہ کی۔  <EOS> سب جانوروں کو جنگل میں آزاد چھوڑ دیا۔  <EOS> دو دن بعد پولیس نے اغواکاروں کو پکڑ لیا اور حسن کو صحیح سلامت لے آئے۔  <EOS> سب خوش تھے۔  <EOS> اب کرم داد نے پرندوں اور جانوروں کو پکڑنے کا کام چھوڑ دیا۔  <EOS>   <EOP>  ہم سب کو بھی آزادی کا اصل مطلب سمجھنا ہو گا اور اس کی قدر کرنی ہو گی،ورنہ وہ دن دور نہیں جب ہم دوبارہ غلام ہو جائیں گے۔  <EOS> اب وہ عظیم شخصیات بھی نہ رہیں،وہ جذبہ بھی اب نہیں رہا کہ دوبارہ آزادی حاصل کر پائیں۔  <EOS>   <EOP>  <EOT>
حنا نعمت، لاہور میں بچپن ہی میں یتیم ہو گیا تھا۔  <EOS> والدہ لوگوں کے کپڑے سیتیں اور چھوٹے بہن بھائیوں کو سنبھالتی تھیں۔  <EOS> جب ذرا بڑا ہوا تو سبزی منڈی میں سبزیوں کی بوری اُٹھانے اور رکھنے کی مزدوری کرنے لگا۔  <EOS> سردیوں کے دن تھے۔  <EOS> بارش ہو چکی تھی۔  <EOS> صبح اُٹھا تو دیکھا امی بخار سے تپ رہی ہیں۔  <EOS> گھر میں دوا کے پیسے نہیں تھے،فوراً منڈی پہنچا اور مالک سے کچھ پیسے مانگے،مگر انھوں نے کہا کہ میں بہانہ بنا رہا ہوں۔  <EOS>  اس دن سیٹھ کو جب ایک سودے کے پیسے ملے تو مجھ سے رہا نہ گیا۔  <EOS> سوچا کہ کتنی ناانصافی ہے،میں ایک ایک روپے کے لئے ترس رہا ہوں اور سیٹھ مٹھیاں بھر بھر کر روپے وصول کر رہا ہے۔  <EOS> غصے میں عقل جاتی رہی۔  <EOS> میں نے آنکھ بچا کر پیسے چُرا لیے۔  <EOS>  لیکن میری قسمت کہ میں پکڑا گیا۔  <EOS>  (جاری ہے)  <EOP>  سیٹھ نے بھرے بازار میں مجھے بے عزت کیا۔  <EOS> وہاں سے نکل کر میں سیدھا ریل کی پٹڑی کے پاس پہنچ گیا۔  <EOS>   <EOP>  میں ریل کی پٹڑی کے پاس بیٹھ کر رونے لگا۔  <EOS> ریل سے کٹ مرنے کا سوچنے لگا۔  <EOS>   <EOP>  یہ اس زمانے کی بات ہے جب کوئلے والی ریل گاڑیاں چلا کرتی تھیں اور جہاں جہاں سے گزرتی وہاں اپنی چمنی سے چھوٹے چھوٹے سرخ جلتے کوئلے اُگلتی جاتیں۔  <EOS> جس وقت میں وہاں بیٹھا تھا،اسی وقت ایک ریل گاڑی ادھر سے گزری اور یوں ایک جلتا کوئلہ میرے برابر آ گرا۔  <EOS> مجھے احساس ہوا کہ آج میں مر گیا تو اس کوئلے کی طرح راکھ بن جاؤں گا اور دنیا کو کوئی فرق نہیں پڑے گا۔  <EOS>   <EOP>  صرف میری ماں اور بہن بھائی برباد ہو جاتے۔  <EOS>   <EOP>  ریل گاڑی کب کی جا چکی تھی۔  <EOS> میرے سامنے جا بجا سرخ دہکتے کوئلے بکھرے پڑے تھے۔  <EOS> ذرا سی ہوا سے یہ لکڑی کے ڈھیر کو آگ لگانے کی صلاحیت رکھتے تھے۔  <EOS>   <EOP>  میرے دماغ میں خیال کوندا۔  <EOS> اتفاق سے قریبی کچرے کے ڈھیر سے ایک ٹین ڈبا مل گیا۔  <EOS> اس میں بڑے بڑے جلتے کوئلے جمع کر کے بھاگتا ہوا قریبی تنور پہنچ گیا۔  <EOS> وہ روٹیوں کے لئے تنور جلانے کی کوشش کر رہا تھا۔  <EOS>   <EOP>  سرد اور بھیگے موسم میں تنور جلانا بھی ایک مشکل مرحلہ ہوتا ہے۔  <EOS> میں نے جلتے ہوئے کوئلے چند روپوں میں فروخت کر دیے۔  <EOS> وہ بھی خوش ہو گیا اور میری ماں کی دوا کا انتظام بھی ہو گیا۔  <EOS> اب میں صبح اور شام کوئلے جمع کرتا اور قریبی تنور والوں کو بیچ کر چند روپے کمانے لگا۔  <EOS> میرے ہاتھ کی پوریں جل کر بے حس ہو گئی تھیں۔  <EOS> میں اپنے ہاتھوں کی پروا نہیں کر سکتا تھا، کیونکہ میرے پاس کچھ ہی منٹ ہوتے تھے۔  <EOS>   <EOP>  اگر میں دیر کرتا تو کوئلے راکھ بن جاتے۔  <EOS>   <EOP>  میں نے کچھ روپے جوڑ کر منڈی سے پیاز کی بوری خریدی اور اپنے محلے کے پاس ہی زمین پر دری بچھا کر پیاز بیچنا شروع کر دی۔  <EOS> آہستہ آہستہ محنت کرتے،دھکے کھاتے آخر ایک دن میں خود ایک سبزی کی دکان کا مالک بن گیا۔  <EOS>   <EOP>  میں پیسے جمع کرتا رہا۔  <EOS> پھر کپاس سے بنولا نکالنے والی ایک چھوٹی فیکٹری خریدی۔  <EOS> اللہ نے اس میں بہت برکت ڈالی اور میں نے گھر بھی بنا لیا۔  <EOS> میں نے ایک بات کا خیال رکھا کہ اپنے ملازمین کی قدر کرتا اور مشکل وقت میں جہاں تک ہو سکے ان کے کام آتا۔  <EOS> اللہ کا احسان ہے کہ آج میں خوشحال زندگی گزار رہا ہوں۔  <EOS>   <EOP>  <EOT>
سعد عثمان طارق، اسلام آباد ایک پُرامن گاؤں میں فاروق نامی ایک تجربے کار شکاری رہتا تھا۔  <EOS> وہ شیر کے شکار میں بہت ماہر تھا۔  <EOS> ایک بار اس گاؤں کے قریب جنگل میں ایک آدم خور شیر آ گیا۔  <EOS> چونکہ گاؤں والوں کے کھیت اس جنگل کے پار تھے۔  <EOS> اس وجہ سے گاؤں والے بہت پریشان تھے۔  <EOS> گاؤں کے چودھری نے فیصلہ کیا کہ جو بھی اس شیر کو مار دے گا،اسے پانچ لاکھ روپے انعام دیا جائے گا۔  <EOS>  فاروق خان نے شیر کو مارنے کا فیصلہ کیا۔  <EOS> وہ شکار کرنے سے پہلے پوری منصوبہ بندی کرتا تھا۔  <EOS> اس نے اگلے روز ایک نئی بندوق،ایک نیا شکاری چاقو اور دو جال خرید لیے۔  <EOS> وہ جانتا تھا کہ شیر رات کو ایک بار جنگل کی واحد نہر پر پانی پینے ضرور آئے گا۔  <EOS> چنانچہ وہ ایک درخت کے اوپر چڑھ گیا اور جال کو نہر کے چاروں طرف پھیلا دیا۔  <EOS>  (جاری ہے)  <EOP>  جلد ہی شیر اس جال میں بری طرح پھنس گیا اور فاروق خان نے اسے آسانی سے شکار کر لیا۔  <EOS>   <EOP>  اگلے روز جب اس نے یہ بات گاؤں والوں کو بتائی تو وہ بہت خوش ہوئے،مگر اب چودھری کے دل میں لالچ پیدا ہوا۔  <EOS> اس نے انعام دینے سے انکار کر دیا۔  <EOS> اب فاروق خان کو بہت غصہ آیا۔  <EOS>   <EOP>  کچھ روز سے چودھری کے گاجر کے کھیت میں ایک خرگوش آ گیا تھا۔  <EOS> وہ لاکھ کوشش کے باوجود بھی اسے کھیت سے بھگا نہیں پا رہا تھا،کیونکہ ادھر وہ اسے بھگاتا ادھر فاروق خان اسے اپنے شکاری طریقوں سے واپس کھیت میں جانے پر مجبور کر دیتا تھا۔  <EOS>   <EOP>  جلد ہی چودھری کا سارا کھیت برباد ہو گیا۔  <EOS> اب وہ بہت پریشان ہوا اور فاروق خان سے مدد لینے کے بارے میں سوچا، مگر فاروق خان نے اس کی ایک نہ سنی۔  <EOS> اس سے کہا:”پہلے تم میرے پچھلے پانچ لاکھ اور اس خرگوش کو مارنے کے دو لاکھ پیشگی دو۔  <EOS> “  <EOP>  آخر چودھری کو سات لاکھ روپے دینے پڑے تب کہیں جا کر اس نے اس خرگوش کو بھگایا۔  <EOS> اگر آپ نے بھی کسی کی رقم اب تک ادا نہیں کی تو فوراً دے دیں کہیں ایسا نہ ہو کہ․․․․  <EOP>  <EOT>
محمد عمر امتیاز خفیہ اجلاس میں شامل ہونے کے لئے صدرِ مملکت،فوجی افسران اور دوسرے بڑے حکومتی عہدے دار ہال میں جمع ہو چکے تھے۔  <EOS> تھوڑی دیر بعد ایک فوجی افسر نے صدر صاحب سے کہا:”جناب سائنسدان ایڈورڈ جان کے سوا تمام لوگ آ چکے ہیں۔  <EOS> “ اسی وقت ایڈورڈ جان اپنے معاون کے ساتھ ہال میں داخل ہوئے۔  <EOS> انھوں نے مسکرا کر صدر صاحب کی طرف دیکھا۔  <EOS>  وہ بھی مسکرا دیے۔  <EOS> فوجی افسر ایک طرف ہٹ کر کھڑا ہو گیا۔  <EOS> ہال کا دروازہ بند کر دیا گیا۔  <EOS> صدر صاحب نے اس اہم میٹنگ کے بارے میں مختصراً حاضرین کو آگاہ کیا۔  <EOS> چند لمحے بعد ایڈورڈ جان کی طرف سوالیہ نظروں سے دیکھا۔  <EOS> اس کا مطلب تھا کہ ایڈورڈ جان اب اپنی نئی ایجاد کے بارے میں بات کر سکتے ہیں۔  <EOS> ایڈورڈ جان نے کھڑے ہو کر گلا کھنکارا اور حاضرین سے مخاطب ہو کر کہا:”قابلِ احترام جناب صدر صاحب!اور دیگر معزز اراکین!آج میں ایسی مفید ایجاد متعارف کروا رہا ہوں،جس سے ہمارے فوجی اور دفاعی اخراجات میں بہت کمی آ جائے گی۔  <EOS>  (جاری ہے)  <EOP>  “  <EOP>  انھوں نے اپنے معاون کو اشارہ کیا۔  <EOS> اس نے ہال میں لگی بڑی اسکرین کو آن کیا وہ روشن ہو گئی۔  <EOS> اس میں بڑے بڑے روبوٹس فوجی وردی میں نظر آ رہے تھے جو جدید اور خطرناک ہتھیاروں سے لیس تھے۔  <EOS> ایڈورڈ جان نے کہا:”جناب!ان روبوٹس پر آپ جتنی بھی گولیاں برسائیں یہ نہ گریں گے اور نہ بھاگیں گے،بلکہ یہ ہمارے دشمنوں کو پلک جھپکتے ہی نیست و نابود کر دیں گے۔  <EOS>   <EOP>  اب سرحدی چوکیوں پر سپاہیوں کی قطعاً ضرورت نہیں رہے گی۔  <EOS> سوچیے حکومت کو کس قدر بچت ہو گی۔  <EOS> “  <EOP>  ایک نوجوان افسر مارکو کھڑا ہو گیا۔  <EOS> اس نے صدر صاحب کی طرف دیکھ کر کہا:”جناب!میں کچھ کہنا چاہتا ہوں۔  <EOS> “  <EOP>  صدر صاحب نے اجازت دے دی۔  <EOS> مارکو ایک خوش مزاج اور بہادر فوجی افسر تھا،جو اپنے فوجی حلقے میں مشہور تھا،بلکہ حکومت کے بہت سے اعلیٰ عہدے دار اس کے حسنِ اخلاق کے باعث اسے پسند کرتے تھے۔  <EOS>   <EOP>  مارکو نے کہا:”محترم ایڈورڈ جان!بے شک جدید روبوٹس بہت شاندار ہیں،مگر اس طرح ہمارے جیتے جاگتے فوجی سپاہی جو سوچ سمجھ کر فیصلہ بھی کر سکتے ہیں،بے روزگار نہیں ہو جائیں گے!روبوٹس محض مشین ہیں ان میں کوئی جذبات نہیں ہوتے۔  <EOS> “  <EOP>  ایڈورڈ جان ہنس دیے۔  <EOS> انھوں نے کہا:”بیٹے!میدانِ جنگ میں جذبات کی کیا ضرورت جب تم کسی مشن پر جاتے ہو تو کیا دشمنوں کو ہلاک کرنا تمہارا فرض نہیں ہوتا اور دوسرے سپاہیوں کی بے روزگاری سے میرا کوئی لینا دینا نہیں،وہ کوئی اور ملازمت تلاش کر سکتے ہیں۔  <EOS>   <EOP>  “  <EOP>  اس سے پہلے مارکو کچھ اور کہتا،صدر صاحب نے اس بحث کو روکتے ہوئے اجلاس برخاست کرنے کا کہا اور ایڈورڈ جان کو اپنے پیچھے آنے کا اشارہ کر کے ہال سے باہر نکل گئے۔  <EOS>   <EOP>  مارکو بھی ہال سے باہر نکل گیا۔  <EOS> صدر صاحب رخصت ہو رہے تھے۔  <EOS> اس سے پہلے ایڈورڈ جان اپنی کار میں بیٹھتے،مارکو نے انھیں مخاطب کیا۔  <EOS> وہ رک گئے۔  <EOS>   <EOP>  مارکو نے کہا:”کیا میں کچھ دیر آپ سے بات کر سکتا ہوں؟“  <EOP>  انھوں نے مسکرا کر کہا:”کیا تم میرے خیالات بدلنا چاہتے ہو؟“انھیں بھی یہ خوش مزاج نوجوان اچھا لگتا تھا۔  <EOS>   <EOP>  مارکو نے سنجیدگی سے کہا:”نہیں میں آپ کو ایک کہانی سنانا چاہتا ہوں۔  <EOS> “  <EOP>  ایڈورڈ جان بھی سنجیدہ ہو گئے:”چلو،آج میں تمھیں اپنے پسندیدہ ریسٹورنٹ لے کر چلتا ہوں۔  <EOS> لنچ اکٹھے کرتے ہیں۔  <EOS> “  <EOP>  دونوں ایڈورڈ جان کی کار میں ہی روانہ ہو گئے۔  <EOS> ایڈورڈ جان نے کھانے کا آرڈر دینے کے بعد کہا:”کہانی مختصر ہونی چاہیے،میں بہت مصروف ہوں۔  <EOS>   <EOP>  “  <EOP>  مارکو نے کہا:”جی جناب!بہت مختصر!شاید آپ کو یاد ہو چند سال پہلے ہمارے ہیڈ کوارٹر پر اچانک دشمنوں نے حملہ کر دیا تھا۔  <EOS> ہمارے فوجی جوان چوکس نہ ہوتے تو بہت نقصان ہوتا،پھر بھی ہمارے کافی سپاہی مارے گئے،ہم نے بھی فائرنگ کرتے ہوئے جنگل تک ان کا پیچھا کیا۔  <EOS> اچانک فائرنگ رک گئی میں نے کچھ دیر انتظار کیا اور درختوں کے پیچھے سے نکل آیا۔  <EOS>   <EOP>  اچانک ایک سنسناتی ہوئی گولی میرے پیٹ میں لگی۔  <EOS> میں لڑکھڑا کر دریا میں جا گرا۔  <EOS> “  <EOP>  ایڈورڈ جان نے کہا:”ہاں مجھے اس واقعے کی اطلاع ملی تھی،پھر تم چھ ماہ بعد صحیح سلامت واپس آ گئے تھے۔  <EOS> تم نے بتایا تھا کہ تم بہتے ہوئے ایک قریبی گاؤں میں پہنچ گئے تھے۔  <EOS> گاؤں میں تمہارا علاج ہوا اور تم ٹھیک ہو کر واپس آ گئے۔  <EOS> “  <EOP>  مارکو مسکرا دیا اور بولا:”جناب!آپ بہت باخبر انسان ہیں۔  <EOS>   <EOP>  یقینا میں بہتا ہوا دشمنوں کی سرحد کے قریب ایک گاؤں میں پہنچ گیا تھا۔  <EOS> جب مجھے ہوش آیا تو میرے قریب ایک بچہ بیٹھا ہوا تھا۔  <EOS> “مجھے ہوش میں آتا دیکھ کر وہ خوشی سے چیخا:”دادی!انکل کو ہوش آ گیا۔  <EOS> “  <EOP>  ایک ادھیڑ عمر خاتون میرے قریب آ گئیں۔  <EOS> انھوں نے میرا بخار چیک کیا اور کہا:”خدا کا شکر ہے تم بیس دن بعد ہوش میں آئے ہو۔  <EOS> اب کیسا محسوس کر رہے ہو؟“  <EOP>  میں نے کہا:”میں ٹھیک ہوں محترمہ!مجھے گولی لگی تھی۔  <EOS>   <EOP>  “  <EOP>  ان خاتون نے کہا:”ہاں!ہمارے گاؤں کے طبیب بہت تجربے کار ہیں۔  <EOS> انھوں نے تمہارا بہت اچھا علاج کیا۔  <EOS> “  <EOP>  انھوں نے ایک ماں کی طرح میرا خیال رکھا۔  <EOS> وہ بچہ بھی مجھ سے مانوس ہو گیا تھا۔  <EOS> میں کافی حد تک صحت یاب ہو چکا تھا۔  <EOS> ان خاتون نے میری وردی میرے حوالے کی۔  <EOS> اب تک میں ان کے بیٹے کا لباس پہنا ہوا تھا۔  <EOS> انھوں نے میرے سر پر ہاتھ رکھ کر دعائیں دیں۔  <EOS>   <EOP>  میں نے بھی جھک کر بچے کو پیار کیا۔  <EOS> اتنے میں دروازہ کھلا اور جو چہرہ میرے سامنے آیا میں اسے دیکھ کر ہکا بکا رہ گیا۔  <EOS> وہ بھی مجھے دیکھ کر حیران تھا۔  <EOS> اچانک اس نے مجھ پر بندوق تان لی۔  <EOS> وہ خاتون میرے آگے آ گئیں۔  <EOS> اس آدمی نے کہا:”ماما!ہٹ جائیں یہ ہمارا دشمن ہے۔  <EOS> “  <EOP>  ان خاتون نے کہا:”مگر اس وقت یہ ہمارا مہمان ہے۔  <EOS> میں بھی اس کی وردی دیکھ کر سمجھ گئی تھی کہ یہ کون ہے،مگر یہ اس وقت زخمی اور بے ہوش تھا۔  <EOS>   <EOP>  کیا میں نے تمہیں ظلم کرنا سکھایا ہے۔  <EOS> “  <EOP>  وہ آدمی بولا:”اگر میں اس کی جگہ ہوتا تو یہ اب تک مجھے مار چکا ہوتا۔  <EOS> “  <EOP>  خاتون بولیں:”میدانِ جنگ کی بات الگ ہے،مگر کسی کو ہماری مدد کی ضرورت ہے تو ہم اس کی مدد ضرور کریں گے،چاہے وہ ہمارا دشمن ہی کیوں نہ ہو۔  <EOS> میں نے ویریس کو ذمے داری سونپ دی ہے،وہ اس کو باحفاظت سرحد پار پہنچا دے گا۔  <EOS>   <EOP>  “اس نے اپنی بندوق نیچے کر لی میں نے اس آدمی کے سامنے ہاتھ بڑھایا۔  <EOS> کچھ توقف کے بعد اس نے مجھ سے ہاتھ ملا لیا اور میں باحفاظت سرحد پار پہنچ گیا۔  <EOS>   <EOP>  مارکو خاموش ہو گیا۔  <EOS> ایڈورڈ جان پوری توجہ سے یہ کہانی سن رہے تھے۔  <EOS> انھوں نے ایک ٹھنڈی سانس لی اور بولے:”تمہاری اس کہانی کا مقصد میں سمجھ گیا ہوں کہ انسان ایک دوسرے کے جذبات کو سمجھتے ہیں۔  <EOS>   <EOP>  کس وقت کیا کرنا ہے،انسان ہی یہ صلاحیت رکھتے ہیں۔  <EOS> “  <EOP>  ان باتوں کے درمیان وہ لنچ کر چکے تھے۔  <EOS> ایڈورڈ جان نے اُٹھتے ہوئے کہا:”آؤ میں تمھیں گھر چھوڑ دوں۔  <EOS> “  <EOP>  مارکو نے ہامی بھر لی۔  <EOS> گھر کے قریب مارکو نے کار سے اُترتے ہوئے کہا:”میں جب وہاں سے روانہ ہو رہا تھا تو اسے بچے نے مجھ سے کہا:”انکل!میں بڑا ہو کر فوجی نہیں بنوں گا۔  <EOS> وہ سب انسانوں کو مارتے ہیں۔  <EOS>   <EOP>  میں دادی کی طرح طبیب بنوں گا،جو انسان کی زندگی بچاتے ہیں۔  <EOS> اُن اعلیٰ ظرف خاتون نے مجھے بتایا تک نہیں کہ وہی میری معالج ہیں۔  <EOS> “یہ کہہ کر مارکو کار سے اُتر گیا۔  <EOS>   <EOP>  رات کو مارکو کے موبائل فون پر ایڈورڈ جان کا پیغام آیا:”ڈیئر مارکو!بے شک مشینیں انسانوں کا بدل نہیں ہو سکتیں،لیکن انھیں اچھے کاموں کے لئے استعمال کر کے ان سے بہت فائدہ اُٹھایا جا سکتا ہے۔  <EOS> ٹھیک ہے نا۔  <EOS> “  <EOP>  مارکو نے مسکرا کر جواب بھیجا:”بہت شکریہ۔  <EOS> “  <EOP>  <EOT>
صبا نیاز صدیقی وہ میری پرواز کی مشق کا تیسرا دن تھا،جب میری زندگی کا انتہائی ناقابلِ فراموش واقعہ پیش آیا۔  <EOS> میں آج بھی اس غیر یقینی واقعہ پر حیران ہوں۔  <EOS> بہرحال جو بھی ہے اس واقعے نے میری سوچ کا رُخ موڑ دیا۔  <EOS> میرے والدین مجھے اُڑنے کی تربیت دے رہے تھے۔  <EOS> میرے جوش و خروش کو دیکھتے ہوئے میری والدہ نے سختی سے تاکید کی تھی کہ میں زیادہ بلندی تک نہ اُڑوں،کیونکہ میرے پَر ابھی کمزور تھے،لیکن اس دن مجھ سے رہا نہ گیا۔  <EOS>  چمکیلی دھوپ میں بلندی پر اُڑتے پرندے نیلے آسمان کی رونق بڑھا رہے تھے۔  <EOS> میرا دل بھی چاہا کہ میں بھی آسمان پر قلابازیاں لگاؤں،دوسرے پرندوں سے مقابلہ کروں۔  <EOS> میں اپنے والدین سے آنکھ بچا کر میں اونچی پرواز کے لئے پَر تولنے لگا۔  <EOS>  (جاری ہے)  <EOP>  مجھے اونچا اُڑنا تھا،لیکن میں نے جب اُڑان بھری تو تھوڑی دیر بعد میرے پَر توازن برقرار نہ رکھ سکے اور میں ہوا میں اُڑنے کے بجائے زمین پر گرنے لگا۔  <EOS>   <EOP>  میرا سر چکرانے لگا اور آنکھوں کے سامنے اندھیرا چھا گیا۔  <EOS> چند ہی لمحوں میں،میں زمین پر گر چکا تھا۔  <EOS> ابھی میں نے مشکل سے آنکھیں کھولی ہی تھیں کہ اچانک ایک بلی نے مجھے منہ میں دبا لیا اور تیزی سے بھاگنے لگی۔  <EOS> مجھے اپنی موت یقینی لگ رہی تھی،میں نے دل ہی دل میں اللہ سے دعا کی اور اپنے والدین کے بارے میں سوچنے لگا۔  <EOS> میں شرمندہ تھا،خوف زدہ بھی،میرا دل اتنی تیزی سے دھڑک رہا تھا کہ میں اس کی آواز اپنے کانوں میں سن رہا تھا،لیکن ایک عجیب بات ہوئی۔  <EOS>   <EOP>  بلی نے مجھے منہ میں دبایا ہوا تھا،پھر بھی میرا دم نہیں گھٹ رہا تھا۔  <EOS> میرے گلے میں بلی کے دانتوں کی چبھن بھی نہیں تھی۔  <EOS> میرے دل کی دھڑکن اور حیرانگی مسلسل بڑھ رہی تھی۔  <EOS> میں کچھ بھی سمجھنے سے قاصر تھا۔  <EOS> پانچ منٹ بعد ہم ایک گھر کی دہلیز پر تھے۔  <EOS> میرے کانوں میں کچھ اور بلیوں کی آواز آئی اور پھر بات میری سمجھ میں آ گئی کہ مجھے اتنی نزاکت سے کیوں پکڑا گیا ہے۔  <EOS>   <EOP>  شاید یہاں دعوت کا اہتمام تھا اور طعامِ خاص کوئی اور نہیں،بلکہ میں تھا۔  <EOS> میرا جسم خوف سے ٹھنڈا پڑنے لگا،لیکن بلی مجھے منہ میں دبائے ہوئے انتہائی احتیاط اور تیزی سے اوپری منزل کی جانب چلی گئی۔  <EOS> یہ سب کچھ اتنا تیز رفتاری سے ہوا کہ دوسری بلیوں کو خبر بھی نہ ہوئی۔  <EOS> اس بلی نے مجھے احتیاط سے فرش پر رکھ دیا۔  <EOS> میرا حلق خشک ہو رہا تھا۔  <EOS> میں بار بار پانی کے لئے منہ کھول رہا تھا۔  <EOS>   <EOP>  بلی اب میرے سر پر کھڑی تھی۔  <EOS> وہ شاید مجھے اکیلے کھانا چاہتی تھی۔  <EOS> بلی نے منہ کھولا اور میں نے اپنی آنکھیں بند کر لی۔  <EOS> بلی میرے گلے کو چاٹ رہی تھی۔  <EOS> میرا دل اُچھل کر حلق میں آ گیا۔  <EOS> میرا آخری وقت سر پر کھڑا تھا،لیکن کافی دیر تک چاٹنے کے بعد بھی بلی نے مجھے ہلاک نہیں کیا۔  <EOS> مجھے حلق میں کچھ تراوٹ محسوس ہوئی تو میری آنکھیں کھلیں اور میں نے پہلی بار اس مہربان بلی کو غور سے دیکھا۔  <EOS>   <EOP>  وہ نیلی آنکھوں والی سفید بلی تھی۔  <EOS> اس کی آنکھوں میں شفقت اور مہربانی تھی۔  <EOS> اب مجھے ڈر نہیں لگ رہا تھا۔  <EOS> اس نے مجھے اپنے اگلے پنجے سے ہلایا۔  <EOS> میرے پر پھڑپھڑائے۔  <EOS> اتنی دیر میں وہاں ایک اور بلی آ گئی۔  <EOS> اس سے پہلے کے وہ میری جانب آتی،نیلی آنکھوں والی بلی نے اسے ڈرا کر بھگا دیا۔  <EOS> میری جان میں جان آئی،لیکن میری آنکھیں نقاہت سے بند ہو رہی تھیں۔  <EOS> میں بے سدھ فرش پر پڑا تھا۔  <EOS>   <EOP>  اس بلی نے مجھے ہلایا،لیکن مجھ میں ہمت نہیں تھی۔  <EOS> تھوڑی دیر تک میں ایسے ہی بے حس و حرکت پڑا رہا۔  <EOS> تھوڑی دیر بعد کچھ انسانی آوازیں اور ایک بلی کی میاؤں میاؤں میرے کان میں آئی۔  <EOS> مجھے ٹھیک سے کچھ یاد نہیں،بس اتنا ذہن میں ہے کہ کوئی کہہ رہا تھا یہ کبوتر کا بچہ زخمی ہے۔  <EOS> ایک اور آواز کسی خاتون کی تھی،جو مجھے پانی پلانے کا کہہ رہی تھیں۔  <EOS> بلی کی میاؤں میاؤں مسلسل سنائی دے رہی تھی۔  <EOS>   <EOP>  پھر کسی نے مجھے اپنے ہاتھوں میں اُٹھایا اور میرے زخموں پر دوا لگائی اور مجھے پانی پلایا۔  <EOS> پانی حلق میں اُترا تو میری جان میں جان آئی۔  <EOS> میں نے جی بھر کے پانی پیا۔  <EOS> اب میری حالت پہلے سے بہتر تھی۔  <EOS> میری آنکھیں پوری طرح کھل چکی تھیں۔  <EOS> مجھے ایک لڑکے نے ہاتھوں میں پکڑ رکھا تھا اور نیلی آنکھوں والی سفید بلی اس کے پاس کھڑی تھی۔  <EOS>   <EOP>  مجھے گھر کی چھت پر بنے کابک میں چھوڑ دیا گیا،جہاں میرے والدین بھی تھے۔  <EOS>   <EOP>  دانہ اور پانی بھی میرے قریب ہی رکھ دیا گیا تھا۔  <EOS> میرے والدین میری کہانی سن کر حیران رہ گئے۔  <EOS> انھوں نے اللہ کا شکر ادا کیا کہ میں خیریت سے واپس آ گیا۔  <EOS>   <EOP>  آج بھی جب میں اس واقعے کے بارے میں سوچتا ہوں تو حیران رہ جاتا ہوں۔  <EOS>   <EOP>  نیلی آنکھوں والی سفید بلی!میں ہمیشہ تمہارا شکر گزار رہوں گا کہ تم نے میری جان بچائی!  <EOP>  <EOT>
اختر سردار چودھری دو دن سے جنگل میں شدید بارش ہو رہی تھی۔  <EOS> سب جانور اپنے اپنے گھروں میں دُبکے بیٹھے تھے۔  <EOS> بارش کی وجہ سے سردی میں اچانک اضافہ ہو گیا۔  <EOS> ریچھ بارش کی وجہ سے دو دن سے شکار پر نہ جا سکا تھا۔  <EOS> اس کی بیوی بھی پریشان بیٹھی تھی۔  <EOS> ان کے بچے بھی بھوک سے نڈھال ہو رہے تھے۔  <EOS> لگ رہا تھا کہ بارش کا یہ سلسلہ کئی دن جاری رہے گا۔  <EOS>  بھوک سے بچے بلک رہے تھے اور چھوٹے کو تو بخار ہو گیا تھا۔  <EOS> ماں سے یہ دیکھا نہ جا رہا تھا۔  <EOS> ریچھ دروازے کی سیڑھیوں پر سر جھکائے پریشان بیٹھا تھا۔  <EOS>  ”تم شکار پر کیوں نہیں جاتے؟“بیوی نے ریچھ سے کہا تو اس نے غصے سے بیوی کو دیکھا:”اتنے زوروں کی بارش ہو رہی ہے،میں خوراک کا بندوبست کیسے کروں؟“ یہ سن کر تھوڑی دیر وہ خاموش رہی۔  <EOS>  (جاری ہے)  <EOP>  پھر کچھ سوچ کر نرمی سے کہنے لگی:”کوئی گلہری،کوئی پھل،کوئی مُردار جانور،کوئی پرندہ کچھ نہ کچھ تو خوراک کے لئے مل ہی جائے گا۔  <EOS> گھر سے نکلو گے جبھی تو ملے گا۔  <EOS> “ریچھ باہر برستی بارش کو دیکھنے لگا۔  <EOS>   <EOP>  ریچھ کی بیوی نے تھوڑی دیر بعد پھر کہا:”باہر جاؤ،بچے بھوکے ہیں۔  <EOS> زمین پر پڑے پھل مل جائیں تو لے آؤ۔  <EOS> “  <EOP>  ریچھ خاموش ہی رہا۔  <EOS> ننھا ریچھ یہ سب باتیں سن رہا تھا۔  <EOS>   <EOP>  وہ چپکے سے اُٹھا اور بغیر بتائے بارش میں ہی باہر نکل آیا۔  <EOS> اس نے چند دن پہلے بیری کے ایک درخت پر شہد کا چھتا دیکھا تھا۔  <EOS> وہ برستی بارش میں اُدھر کو چل پڑا۔  <EOS> اسے بھوک لگ رہی تھی،کیونکہ دو دن سے اس نے کچھ بھی نہیں کھایا تھا۔  <EOS> اچانک بارش تیز ہو گئی۔  <EOS> اسے اپنی والدہ اور والد کی یاد آئی،لیکن اب وہ آدھے راستے تک پہنچ چکا تھا،اس لئے خالی ہاتھ واپس جانا نہیں چاہتا تھا۔  <EOS>   <EOP>  گہرے بادل چھائے ہوئے تھے۔  <EOS> جب وہ بیری کے درختوں کے پاس پہنچا تو وہ سب کچھ بھول گیا۔  <EOS> اچھا خاصا اندھیرا ہو گیا تھا۔  <EOS> جب وہ بیری کے پاس پہنچا تو اس وقت اولے برس رہے تھے۔  <EOS> اس نے بھوک کی شدت میں کسی قسم کی پروا نہیں کی اور بڑی مشکل سے اس درخت کے پاس پہنچ گیا،لیکن اب وہاں شہد کا چھتا نہیں تھا۔  <EOS> اولے تیزی سے برس رہے تھے۔  <EOS> اس کا سارا جسم پانی سے بھیگ گیا تھا۔  <EOS>   <EOP>  شہد نہ پا کر اس کی بھوک اور بھی بڑھ گئی تھی۔  <EOS> وہ خود کو بہت کمزور محسوس کر رہا تھا۔  <EOS> اولوں سے بچنے کے لئے وہ ایک درخت کے نیچے کھڑا ہو گیا۔  <EOS> اس حالت میں کافی دیر گزر گئی۔  <EOS>   <EOP>  دوسری طرف اس کے والدین اس کی تلاش میں بے چین ہو گئے تھے۔  <EOS> ریچھ جو بارش میں گھر سے نہیں نکل رہا تھا،اب جنگل میں مارا مارا پھر رہا تھا۔  <EOS> کافی دیر بعد بارش کا زور ٹوٹا تو ننھا ریچھ وہاں سے گھر کی طرف چل پڑا،اسے سخت سردی لگ گئی تھی۔  <EOS>   <EOP>  جسم کانپ رہا تھا۔  <EOS> اِدھر اُدھر دیکھتا ہوا آہستہ آہستہ چلنے لگا۔  <EOS> تھوڑی دیر بعد اسے احساس ہوا کہ وہ اپنے گھر کا راستہ بھول گیا ہے۔  <EOS> ریچھ کے بچے کو ڈر لگنے لگا۔  <EOS> اچانک ایک طرف سے آواز آئی۔  <EOS> جیسے کوئی اس کا نام لے کر پکار رہا ہو۔  <EOS>   <EOP>  ”کون ہے! کون ہے وہاں؟“ اس نے اونچی آواز میں پوچھا۔  <EOS>   <EOP>  ”تم کہاں ہو؟“ اسے اپنے والد کی آواز سنائی دی۔  <EOS>   <EOP>  تھوڑی دیر بعد ریچھ اپنے بچے کو بازوؤں میں اُٹھائے گھر لے آیا۔  <EOS> بھوک اور سردی سے وہ کانپ رہا تھا۔  <EOS>   <EOP>  ”اس کی دوا لانی پڑے گی۔  <EOS> “ ماں نے بچے کی حالت دیکھتے ہوئے کہا تو ریچھ نے سر کو ہلایا۔  <EOS> بارش کافی حد تک کم ہو گئی تھی،لیکن ابھی ہلکی پھلکی بارش ہو رہی تھی۔  <EOS> ریچھ نے کہا:”بارش رکے گی تو جاؤں گی۔  <EOS> “  <EOP>  ڈاکٹر بندر جو ڈاکٹر لومڑ کا خاص شاگرد تھا،اس نے اپنا الگ کلینک کھول لیا تھا۔  <EOS>   <EOP>  ڈاکٹر لومڑ جنگل کا سب سے پرانا طبیب تھا،لیکن اب وہ جنگل کے بادشاہ شیر کی طرح بوڑھا ہو چکا تھا۔  <EOS> اتنی سردی میں کسی کے گھر مریض دیکھنے جانا اس کی صحت کے لئے نقصان دہ تھا۔  <EOS> اس کے باوجود جنگل کے جانور اپنے بچوں کی دوا لینے اس کے پاس پہنچ جاتے اور اسے مجبوراً جانا پڑتا۔  <EOS> اب اتنی شدید بارش میں کوئی اس کا دروازہ کھٹکھٹا رہا تھا اور ڈاکٹر لومڑ میں ہمت نہیں تھی کہ وہ اُٹھ کر دروازے تک جائے۔  <EOS>   <EOP>  اس نے وہیں سے کہا:”کون ہے؟“ اس کی آواز میں بے زاری تھی۔  <EOS>   <EOP>  ”ڈاکٹر صاحب!میرے بچے کو سردی لگ گئی ہے،مہربانی کر کے اس کے لئے کوئی دوا یا کوئی جڑی بوٹی دے دیں۔  <EOS> “  <EOP>  وہ جنگل کا ایک شریف ریچھ تھا،اس لئے ڈاکٹر لومڑ نے کہا:”تم ڈاکٹر بندر کے پاس چلے جاؤ،میری طبیعت ٹھیک نہیں ہے۔  <EOS> “  <EOP>  ”میں وہاں گیا تھا وہ دوا کی قیمت میں خوراک مانگتا ہے،میں خود دو دن سے بھوکا بیٹھا ہوں،اسے کہاں سے کھانے کو کچھ دوں۔  <EOS>   <EOP>  “  <EOP>  ڈاکٹر لومڑ کو اس پر رحم آ گیا۔  <EOS> اس نے کچھ کھانے کا سامان باندھا اور اس کے ساتھ روانہ ہو گیا۔  <EOS> جب وہ گھر پہنچے تو ڈاکٹر لومڑ نے ننھے ریچھ کو پہلے شہد چٹایا۔  <EOS> شہد سردی میں بہت مفید ہوتا ہے۔  <EOS> اس کے بعد اسے جنگلی پھل کھانے کے لئے دیے۔  <EOS> ڈاکٹر لومڑ بہت سارے پھل لایا تھا۔  <EOS> سب نے تھوڑا تھوڑا کھایا۔  <EOS>   <EOP>  ڈاکٹر کے کہنے پر ننھے ریچھ کو جنگلی خشک گھاس علاج کے طور پر دی گئی،جس سے تھوڑی دیر بعد اس کے جسم کا درجہ حرارت بہتر ہو گیا۔  <EOS>   <EOP>  اس کے بعد اسے جڑی بوٹیاں دی گئی،جن کے اثر سے وہ سو گیا۔  <EOS> اس کے والدین نے اللہ کا شکر ادا کیا۔  <EOS> اتنی دیر میں بارش تھم چکی تھی۔  <EOS> ڈاکٹر لومڑ دل ہی دل میں بہت خوش تھا کہ مشکل وقت میں آج وہ کسی کے کام آیا۔  <EOS> اس خوشی میں کیچڑ میں واپس جانا بھی اسے بُرا نہیں لگ رہا تھا۔  <EOS>   <EOP>  <EOT>
مریم شہزاد ”پھوپھو! پلیز کینچی دیجئے گا۔  <EOS> “ علینہ نے سارہ پھوپھو سے کہا تو وہ اُچھل ہی پڑیں۔  <EOS>  ”کیا کہا؟ کیا دیجئے گا، پھر سے تو کہنا۔  <EOS> “ ”پھو․․․․․کینچی چاہیے۔  <EOS> “ علینہ نے لاڈ سے کہا۔  <EOS>  ”پھر وہی پھو، تم پھوپھو کیوں نہیں کہتیں اور یہ کینچی کیا ہوتا ہے۔  <EOS> “ ”پھوپھو!کینچی․․․․“ اس نے ہاتھ کے اشارے سے قینچی چلا کر بتایا:”جس سے کاٹتے ہیں۔  <EOS>  “ ”کینچی نہیں صحیح لفظ قینچی ہوتا ہے، بولو، بولو قینچی۔  <EOS> “ ”وہی تو کہا ہے کینچی!“ ”پھر وہی کینچی۔  <EOS> حلق سے ق کی آواز نکالو، قاف، قاف سے قینچی۔  <EOS> “ پھوپھو نے کہا۔  <EOS>  ”قینچی․․․․“ علینہ نے بمشکل حلق سے ق کا حرف نکال کر کہا:”اب تو دے دیں۔  <EOS>  (جاری ہے)  <EOP>  “  <EOP>  ”پہلے تم ق اور ک کی اہمیت کو پہچانو۔  <EOS> مثلاً دل کو قلب کہتے ہیں۔  <EOS>   <EOP>  اب تم قلب کو کلب کہو گی۔  <EOS> عربی میں کلب کا مطلب ہے کتا۔  <EOS> گویا تمہارے جسم میں کتا دھڑکتا ہے․․․․․کیوں چاہیے قینچی؟“ سارہ نے پوچھا۔  <EOS>   <EOP>  ”وہ ایک کاگذ کاٹنا ہے۔  <EOS> “  <EOP>  ”کیا کاٹنا ہے؟“ سارہ ایک بار پھر چیخ اُٹھی۔  <EOS>   <EOP>  یا اللہ ،اب کیا ہو گیا! علینہ نے دل میں سوچا اور کہا:”پھوپھو کاگذ کاٹنا ہے۔  <EOS> “  <EOP>  ”کاگذ نہیں کاغذ،کاغذ․․․․․“ انھوں نے غ پر زور دے کر کہا۔  <EOS>   <EOP>  ”جی جی وہی وہی، اب تو دے دیں۔  <EOS> “  <EOP>  ”ٹھیک ہے یہ لو، اور کاٹ کر جلدی واپس کرو کہیں اِدھر اُدھر نہیں چھوڑنا۔  <EOS> “ انھوں نے قینچی دیتے ہوئے کہا۔  <EOS> علینہ نے سوچا کہ کتنی خطرناک گھڑی تھی جب میں نے پھوپھو سے کینچی توبہ توبہ قینچی مانگی تھی۔  <EOS> اس نے کاغذ پر بنی ڈرائنگ احتیاط سے کاٹ لی۔  <EOS> مرغی کی تصویر بہت اچھی بنی اور کٹی بھی خوب تھی۔  <EOS>   <EOP>  بے اختیار وہ قینچی واپس کرنے گئی تو پھوپھو کو دکھائی۔  <EOS>   <EOP>  ”یہ لیں پھوپھو آپ کی قینچی اور دیکھیں میں نے کیا زبردست مرگی بنائی ہے۔  <EOS> “  <EOP>  سارہ نے بجائے مرغی کی تصویر دیکھنے کے ایک بار پھر اس کو گھورا۔  <EOS>   <EOP>  علینہ نے پریشان ہو کر مرغی کی تصویر ان کے آگے کر دی:”پھوپھو! مجھے نہیں اس کو دیکھیے نا۔  <EOS> “  <EOP>  سارہ نے ایک نظر مرغی کی تصویر پر ڈالی جو واقعی اچھی بنی ہوئی تھی اور کاٹی بھی بہت صفائی سے تھی۔  <EOS>   <EOP>  ”ماشاء اللہ بہت خوب،بہت اچھی اور صفائی سے بنائی ہے۔  <EOS> “ علینہ تعریف سن کر خوش ہو ہی رہی تھی کہ ان کا دوسرا جملہ سن کر پریشان ہو گئی۔  <EOS>   <EOP>  ”اور کیا کہا تھا تم نے!یہ کس کی تصویر ہے؟“  <EOP>  آ گئی شامت پھر، پتا نہیں اب کیا گلت بول دیا، اس نے دل میں سوچا اور ”جل تُو جلال تُو آئی بلا کو ٹال تُو“ کا ورد کرتی ہوئی بولی:”مرگی، پھر کچھ گلت ہو گیا؟“  <EOP>  ”علینہ! تم اتنی خراب اردو کیسے بول لیتی ہو، درست تلفظ مرگی نہیں مرغی ہے اور یہ گلت نہیں غلط ہوتا ہے غلط، غ سے غلط۔  <EOS>   <EOP>  “  <EOP>  ”مگر پھوپھو اس سے فرک کیا پڑتا ہے، بات تو سمجھ میں آ جاتی ہے نا۔  <EOS> “  <EOP>  ”فرک نہیں، فرق انھوں نے ایک بار پھر تصیح کی اور کہا:”فرق پڑتا ہے آخر تم سب انگلش بھی تو ٹھیک ٹھیک بولنے کی کوشش کرتی ہی ہو نا اور اس میں کوئی غلطی ہو تو فوراً ٹھیک کرتی ہو۔  <EOS> جب کہ وہ ہماری زبان بھی نہیں ہے۔  <EOS> ہمارے سابق آقا اپنی زبان ہمارے منہ میں ڈال کر چلے گئے۔  <EOS>   <EOP>  سر سید احمد خان نے انگریزی کی حمایت ایک مقصد کے تحت کی تھی،وہ مقصد اب بھی موجود انگریزی ضرور سیکھنی چاہیے، لیکن وہ اردو کے مخالف نہیں، بلکہ پرستار تھے، تبھی تو انھوں نے ساری کتابیں اردو میں لکھیں تھیں۔  <EOS> اردو تو بہت پیاری اور میٹھی زبان ہے، جسے فیشن کے طور پر سب غلط طریقے سے بولتے ہیں،یہ کوئی اچھی بات تو نہیں ہے۔  <EOS> “  <EOP>  ”لیکن اردو اتنی مشکل بھی تو ہے۔  <EOS>   <EOP>  “ علینہ نے کہا۔  <EOS>   <EOP>  ”اردو مشکل نہیں ہے، اسے مختلف ہتھکنڈوں سے ہم سے دور کیا جا رہا ہے۔  <EOS> اب زیادہ تر اسکولوں میں کوئی اردو بولے تو اسے جرم سمجھا جاتا ہے اور جرمانے وصول کیے جاتے ہیں۔  <EOS> اردو کا ادبی اور شعری سرمایہ بے انتہا ہے،ہمیں اس سے محروم کر دیا گیا ہے۔  <EOS> نہ اردو کے اشعار سمجھ سکتے ہیں، نہ محاورے اور نہ ضرب المثل استعمال کر سکتے ہیں۔  <EOS>   <EOP>  “  <EOP>  ”لیکن میری ساری دوستیں ایسے ہی بولتی ہیں، تاکہ اس طرح ایجوکیٹڈ لگیں۔  <EOS> “  <EOP>  ”کیوں کہو کہ میری تمام سہیلیاں کہتی ہیں، کیونکہ لڑکیوں کی سہیلیاں ہوتی ہیں اور لڑکوں کے دوست ہوتے ہیں اور ایجوکیٹڈ کی جگہ تعلیم یافتہ نہیں کہہ سکتیں! بہت افسوس کی بات ہے۔  <EOS> جب قومیں اپنی زبان تک بولنے میں شرم محسوس کریں تو ان کو زوال سے کوئی نہیں بچا سکتا۔  <EOS>   <EOP>  “  <EOP>  ”لیکن پھوپھو صرف ایک میرے اردو صحیح کرنے سے کیا ہو گا؟“  <EOP>  ”کوشش تو سب کو ہی کرنی چاہیے، تم خود تو شروع کرو اور ساتھ ساتھ اپنی سہیلیوں کو بھی بتایا کرو کہ وہ کون سے لفظ غلط بول رہی ہیں تو کچھ نہ کچھ تو بہتری آئے گی ضرور انشاء اللہ۔  <EOS> زبان قوم کی پہچان ہے۔  <EOS> “  <EOP>  ”ٹھیک ہے، آج آپ میری کینچی اور مرگی معاف کیجیے، مرغی کی املا ٹھیک کی ہے تو میں اپنی سہیلیوں کی بھی اردو درست کروانے کی کوشش کروں گی۔  <EOS> “  <EOP>  علینہ نے کہا تو سارہ نے سوچا بچوں کو اگر درست اردو لکھنا اور پڑھنا اور بولنا سکھایا جائے تو اس میں کوئی شرم کی بات نہیں، بس ضرورت ہے کہ ان کی اچھی طرح رہنمائی کرنی چاہیے۔  <EOS>   <EOP>  <EOT>
آمنہ ظفر ایک چھوٹے سے گاؤں کے لوگ سیدھے سادے اور شریف تھے۔  <EOS> ان کی نیکی اور مہمان نوازی دور دور تک مشہور تھی۔  <EOS> اسی گاؤں میں ایک عقل مند شخص بھی رہتا تھا۔  <EOS> لوگ اس کی نصیحتیں سن تو لیتے تھے،لیکن ان پر عمل نہیں کرتے تھے۔  <EOS>  ایک ٹھگ نے ان کے متعلق سنا تو وہ اس گاؤں میں بڑی بُری حالت میں پہنچا اور لوگوں کو اپنے لُٹ جانے کی جھوٹی داستان سنائی۔  <EOS>  ان لوگوں نے ہمدردی کرتے ہوئے اس کی خوب آؤ بھگت کی اور رہنے کو ایک مکان میں انتظام کر دیا۔  <EOS>  کچھ دن گزر گئے تو ٹھگ نے گاؤں والوں سے کہا:”مجھے ایک کلہاڑی دے دیجیے۔  <EOS> میں لکڑیاں کاٹ کر اپنا گزارا کروں گا۔  <EOS> مجھے یہ اچھا نہیں لگتا کہ آپ لوگوں پر بوجھ بنا رہوں۔  <EOS> “ لوگ خوشی سے راضی ہو گئے اور اسے ایک کلہاڑی دے دی۔  <EOS>  (جاری ہے)  <EOP>  وہ کلہاڑی لے کر جنگل کی طرف چل دیا۔  <EOS>   <EOP>  سارا دن وہاں ایک درخت کے نیچے بیٹھا رہا اور شام کو کلہاڑی لئے خالی ہاتھ واپس آ گیا۔  <EOS> لوگ بڑے حیران ہوئے اور پوچھنے لگے کہ خالی ہاتھ کیوں لوٹ آئے ہو۔  <EOS> کیا کوئی خشک درخت نہیں ملا؟  <EOP>  ٹھگ کہنے لگا کہ درخت تو کئی تھے،لیکن جب میں ایک درخت کاٹنے لگا تو اس درخت نے مجھ سے کہا:”مجھے نہ کاٹو۔  <EOS> میں تمہیں بہت مال دوں گا۔  <EOS> میں رضامند ہو گیا تو درخت نے مجھے یہ ترکیب بتائی کہ اگر تم میرے کھوکھلے تنے کے ساتھ کچھ رقم رکھ دیا کرو تو دوسری صبح تمھاری رقم دُگنی ہو جایا کرے گی۔  <EOS>   <EOP>  میں سارا دن وہاں بیٹھا اس پر غور کرتا رہا کہ جب تک آزما نہ لیا جائے،درخت کے سچ یا جھوٹ کے متعلق کچھ نہیں کہا جا سکتا۔  <EOS> “  <EOP>  لوگوں نے اپنی عادت کے مطابق اس پر یقین کر لیا۔  <EOS> انھوں نے اس سے پوچھا:”آزمایا کیوں نہیں؟“  <EOP>  ٹھگ کہنے لگا:”یہ تو آپ سب جانتے ہیں کہ میں ایک لُٹا ہوا مسافر ہوں۔  <EOS> بھلا میرے پاس رقم کہاں؟آپ لوگ چونکہ میرے محسن ہیں،اس لئے میں آپ کو یہ ترکیب بتا رہا ہوں،تاکہ آپ کے احسانات کا بدلا کچھ تو اُتار سکوں۔  <EOS>   <EOP>  “  <EOP>  لوگوں نے اس کے خلوص کی تعریف کی اور اس ترکیب کو آزمانے کا فیصلہ کیا۔  <EOS>   <EOP>  گاؤں کے ایک عقل مند آدمی نے گاؤں والوں کو سمجھایا،لیکن وہ نہ مانے تو لوگوں کو ان کے حال پر چھوڑ دیا۔  <EOS> لوگوں نے مل کر کچھ رقم جمع کی اور بتائے ہوئے درخت کے تنے کے ساتھ رکھ دی۔  <EOS> رات کو وہی مسافر وہاں گیا اور رقم گن کر اپنے پاس سے اتنی ہی رقم اور رکھ دی۔  <EOS>   <EOP>  دوسری صبح جب لوگ وہاں گئے تو سچ مچ رقم دُگنی تھی۔  <EOS>   <EOP>  وہ یہ دیکھ کر بہت خوش ہوئے اور مسافر کے کہنے پر انھوں نے وہ ساری رقم وہیں رہنے دی،تاکہ رقم اس بار پھر دُگنی ہو جائے۔  <EOS>   <EOP>  ادھر عقل مند آدمی بہت حیران تھا اور سوچ رہا تھا کہ یہ کیسے ہو سکتا ہے!بہت غور و فکر کے بعد وہ سمجھ گیا کہ یہ مسافر کوئی ٹھگ ہے۔  <EOS> اس خیال کے آتے ہی وہ شام کو اس درخت کے قریب جھاڑیوں میں چھپ گیا۔  <EOS> جب اندھیرا چھانے لگا تو وہی ٹھگ جو مسافر کے روپ میں تھا،چھپتا چھپاتا آیا اور رقم کے برابر اتنی ہی رقم اور رکھ دی۔  <EOS>   <EOP>  عقل مند آدمی یہ دیکھ کر دل ہی دل میں خوب ہنسا۔  <EOS> ٹھگ کی واپسی کے بعد وہ بھی تیز تیز قدموں سے گھر آ گیا۔  <EOS> دوسری صبح لوگوں نے پھر وہاں دوگنی رقم پائی۔  <EOS> اب تو انھیں یقین ہو گیا کہ یہ آدمی سچ کہہ رہا ہے اور یہ درخت ایک کراماتی درخت ہے۔  <EOS>   <EOP>  ٹھگ نے ان سے کہا:”اگر آپ لوگ یہاں بہت سی دولت رکھ دیں تو دنیا کے بہت امیر انسان بن جائیں گے۔  <EOS> لوگ لالچ میں آ گئے اور شام تک پورے گاؤں کی دولت وہاں ڈھیر ہو گئی،لیکن عقل مند شخص نے اس مرتبہ بھی اپنی رقم شامل نہ کی اور کچھ سوچنے لگا۔  <EOS>   <EOP>  شام کے سائے ڈھلتے ہی عقل مند آدمی وہاں پہنچ گیا اور جلدی جلدی ساری رقم بوریوں میں بھر کر ایک نالے کے پاس چھپا دی اور ایک چادر میں چھوٹے چھوٹے پتھر بھر کر گٹھری بنائی اور اس جگہ رکھ دی۔  <EOS> رات کو ٹھگ خوشی خوشی آیا۔  <EOS> وہ سمجھ گیا کہ آج لوگوں نے اپنی ساری رقم چادر میں باندھ دی ہے۔  <EOS>   <EOP>  اس نے گٹھری اُٹھائی اور وہاں سے چل دیا۔  <EOS> ادھر عقل مند شخص کو جب یہ یقین ہو گیا کہ اب وہ دھوکے باز نہیں آئے گا تو وہ بھی گھر واپس لوٹ آیا۔  <EOS>   <EOP>  دوسری صبح جب لوگ خوشی خوشی وہاں پہنچے تو رقم وہاں سے غائب تھی۔  <EOS> سب اپنے سر پیٹ کر رہ گئے۔  <EOS> وہ ٹھگ کے ٹھکانے پر آئے،لیکن وہ وہاں بھی نہیں تھا۔  <EOS> شام تک وہ اسے ڈھونڈتے رہے،لیکن وہ نہ ملا۔  <EOS> ادھر ٹھگ ساری رات مسلسل چلتا رہا،تاکہ گاؤں والوں کی پہنچ سے دور ہو جائے۔  <EOS> کافی دور جا کر ایک جگہ رک کر جب اس نے گٹھری کھولی تو دیکھا کہ اس میں رقم کے بجائے پتھر ہیں۔  <EOS>   <EOP>  وہ بڑا سٹپٹایا۔  <EOS> اسے اندازہ ہو گیا کہ عقل مند شخص کو کسی نہ کسی طرح اس کی ٹھگی کا اندازہ ہو گیا اور اس نے موقع سے فائدہ اُٹھا لیا،مگر اب وہ واپس جاتا تو وہ لوگ اس کی بات پر یقین کرنے کے بجائے خوب مرمت کرتے،لہٰذا اس نے بھاگ جانے ہی میں عافیت سمجھی۔  <EOS>   <EOP>  ادھر گاؤں میں جب لوگ کافی پریشان ہو چکے تو عقل مند آدمی نے انھیں سارا واقعہ بتایا اور ان کی وہ رقمیں بھی انھیں واپس کر دیں،جو دُگنی ہو گئی تھیں۔  <EOS> لوگ بہت خوش ہوئے اور اس کے بعد سے وہ اس کی نہ صرف عزت کرنے لگے،بلکہ ہر کام اس کے مشورے سے کرنے لگے۔  <EOS> ٹھگ جو اس گاؤں کے لوگوں کو لوٹنے آیا تھا،خود لُٹ گیا۔  <EOS>   <EOP>  <EOT>
محمد عبید انصاری ”بے وقوف جاہل!“ آج پھر اسے یہی طعنہ دیا گیا تھا:”جاؤ دفع ہو جاؤ یہاں سے۔  <EOS> “ اپنے چچا کے منہ سے یہ الفاظ سن کر نعیم کا دل چاہا کہ وہ پھوٹ پھوٹ کر رو دے،لیکن اس نے ضبط کیا اور باہر چلا گیا۔  <EOS> آج غلطی سے ایک گملا ٹوٹ گیا تھا۔  <EOS> بس اتنی سی بات پر اسے جلی کٹی سننے کو ملی۔  <EOS>  نعیم بہت سنجیدہ لڑکا تھا۔  <EOS>  بدقسمتی سے اس کے والدین ایک حادثے میں اسے روتا چھوڑ گئے۔  <EOS> تیرہ برس کا نعیم اس صدمے سے حواس کھو بیٹھا۔  <EOS> نعیم کے چچا نے اسے وقتی طور پر سہارا دیا،مگر کچھ عرصے بعد وہ اور چچی نوکروں سے بھی بدتر سلوک کرنے لگے۔  <EOS>  ہر روز کی ڈانٹ ڈپٹ سے وہ تنگ آ گیا تھا۔  <EOS> آج اس نے گھر چھوڑنے کا فیصلہ کر لیا تھا۔  <EOS> اس کا کوئی ٹھکانا نہیں تھا۔  <EOS>  (جاری ہے)  <EOP>  اس کے والدین کا گھر بھی دھوکے سے چچا نے قبضے میں لے لیا تھا۔  <EOS>   <EOP>  بغیر کیس منزل کے وہ مسلسل چلتا رہا۔  <EOS> چلتے چلتے ایک جگہ وہ بے ہوش گیا۔  <EOS>   <EOP>  بیس سال بیت چکے تھے۔  <EOS> اس دوران چچا کا کاروبار پوری طرح سے تباہ و برباد ہو چکا تھا۔  <EOS> ان کا اکلوتا لڑکا عدنان ایک ہفتے سے لا پتا تھا۔  <EOS> لاڈ اُٹھانے کی وجہ سے وہ بگڑ چکا تھا۔  <EOS> کہیں جانے سے پہلے کبھی بتاتا بھی نہیں تھا۔  <EOS> چچا اور چچی نے ہر جتن کر لیا،لیکن بیٹے کا کچھ پتا نہ چل سکا۔  <EOS>   <EOP>  آج چچا اپنی اہلیہ کے بے حد اصرار پر پولیس تھانے پہنچے تھے۔  <EOS>   <EOP>  ”السلام و علیکم انسپکٹر صاحب!“  <EOP>  ”وعلیکم السلام!کہیے کیا مسئلہ ہے؟“ انسپکٹر غور سے انھیں دیر تک دیکھتا رہا۔  <EOS>   <EOP>  یہ بات وہ بھی نوٹ کر چکے تھے۔  <EOS>   <EOP>  ”مجھے ایک رپورٹ لکھوانی ہے۔  <EOS> “ اور پھر انھوں نے شروع سے لے کر آخر تک تمام باتیں بتا دیں۔  <EOS> ”آپ فکر مت کریں۔  <EOS>   <EOP>  ہم اس کیس پر توجہ سے کام کریں گے۔  <EOS> “  <EOP>  ”جی آپ کا بہت شکریہ۔  <EOS> “ یہ کہہ کر وہ اُٹھ گئے۔  <EOS>   <EOP>  چند روز بعد وہ پھر پولیس تھانے پہنچ چکے تھے۔  <EOS> آج ان کی بیگم بھی ساتھ تھیں۔  <EOS>   <EOP>  ”ہمیں عدنان کے دوستوں سے معلوم ہوا ہے کہ اس کی کسی آدمی سے لڑائی ہو گئی تھی۔  <EOS> مار پیٹ کے دوران وہ اسے زخمی کر کے فرار ہو گیا ہے۔  <EOS> “اتنا کہہ کر انسپکٹر نے ایک گہری سانس لی،پھر دوبارہ بولے:”تفتیش ابھی جاری ہے۔  <EOS>   <EOP>  آپ یاد کریں،کہیں ماضی میں آپ سے کوئی گناہ تو سرزد نہیں ہوا!“ انسپکٹر کی یہ بات سنتے ہی دونوں نے چونک کر ایک دوسرے کو دیکھا۔  <EOS>   <EOP>  وہ تھانے سے رخصت ہوئے تو راستے بھر وہ یہی سوچتے رہے کہ کس طرح ہمارے ظالمانہ سلوک کی وجہ سے ان کا یتیم بھتیجا گھر چھوڑ کر چلا گیا تھا۔  <EOS>   <EOP>  گھر آتے ہی وہ دونوں سجدے میں گر گئے اور رو رو کر اللہ سے معافی مانگنے لگے۔  <EOS>   <EOP>  چند روز بعد انسپکٹر نے انھیں فون کیا۔  <EOS> فون سننے کے بعد وہ خوشی سے چیخے:”ارے بیگم!جلدی کرو ہمارا بیٹا مل گیا ہے۔  <EOS> پولیس انسپکٹر نے ہمیں بلایا ہے۔  <EOS> “  <EOP>  ”اے اللہ!تیرا احسان ہے۔  <EOS> “ان کی بیگم نے اپنی شال اُٹھاتے ہوئے شکر ادا کیا۔  <EOS>   <EOP>  پولیس اسٹیشن پہنچتے ہی دونوں اپنے بیٹے کو دیکھ کر اس سے لپٹ گئے۔  <EOS> کچھ دیر بعد انسپکٹر صاحب خود ہی بولے:”ہمیں عدنان ایک سنسان علاقے میں بے ہوشی کی حالت میں ملا تھا۔  <EOS>   <EOP>  ہم اس کے ایک ساتھی کو بھی گرفتار کر چکے ہیں۔  <EOS> اس سے پتا چلا کہ جس شخص سے عدنان کا جھگڑا ہوا تھا وہ اصل میں منشیات کا اسمگلر تھا۔  <EOS> “  <EOP>  ”یا اللہ!تیرا شکر ہے کہ میرا بیٹا صحیح سلامت ہے۔  <EOS> “  <EOP>  ”لگتا ہے،آپ نے اپنی غلطیوں کی معافی مانگ لی ہے اور اس یتیم بچے نے بھی آپ کو معاف کر دیا ہے۔  <EOS> “  <EOP>  ”کیا؟“ وہ دونوں بُری طرح چونکے۔  <EOS>   <EOP>  ”گھر والوں کے نفرت انگیز رویے کی وجہ سے وہ لڑکا گھر سے بھاگ نکلا تھا۔  <EOS> وہ بے مقصد چلتا رہا۔  <EOS> اس کا آس پاس کوئی ٹھکانہ ہی نہیں تھا۔  <EOS> آخر اس کی نظروں کے سامنے اندھیرا چھانے لگا اور وہ ایک گھر کی دہلیز پر گر کر بے ہوش ہو گیا۔  <EOS> ہوش و حواس بحال ہوئے تو اس نے خود کو ایک خوبصورت سے کمرے میں پایا۔  <EOS> اس کے قریب دو اجنبی مرد عورت بیٹھے ہوئے تھے۔  <EOS> وہ دونوں میاں بیوی تھے۔  <EOS> ان دونوں نے بڑی محبت سے بچے کو دیکھا اور اس کی دیکھ بھال کرنے کا فیصلہ کیا۔  <EOS> پھر انھوں نے اسے اپنا بیٹا بنا لیا۔  <EOS> اسے اعلیٰ تعلیم دلا کر پولیس انسپکٹر بنا دیا۔  <EOS> آج وہ آپ کے سامنے کھڑا ہے چچا جان!“  <EOP>  ”بیٹا نعیم․․․․․“ چچا کے منہ سے بس اتنا ہی نکل سکا۔  <EOS> چچی شرمندہ ہو کر زمین میں گڑی جا رہی تھیں۔  <EOS>   <EOP>  <EOT>
نذیر انبالوی شیراز چودہ سال کا ایک شیخی باز لڑکا تھا۔  <EOS> اسے سائیکل چلانے کا بہت شوق تھا۔  <EOS> سائیکل چلانے میں اسے اتنی مہارت ہو گئی کہ اب وہ سائیکل چلاتے ہوئے کرتب بھی دکھانے لگا تھا۔  <EOS> اس دوران سائیکل کے پُرزے بے جا استعمال کی وجہ سے جلدی گھس جاتے یا ٹوٹ جاتے۔  <EOS>  ایک دن وہ اسی طرح کرتب دکھاتا ہوا جا رہا تھا۔  <EOS> آس پاس سے گزرنے والے لوگ اسے سائیکل پر کرتب کرتے ہوئے دیکھ رہے ہیں،مگر کوئی اسے ایسا کرنے سے روک نہیں رہا۔  <EOS>  اچانک دھماکا ہوا۔  <EOS> سڑک پر چلتے ہوئے لوگوں نے شیراز کو گھورا۔  <EOS> پچھلے ٹائر کی ٹیوب ایک دھماکے سے پھٹ گئی تھی۔  <EOS> شیراز سائیکل سے اُتر گیا۔  <EOS> ٹیوب کے ساتھ ٹائر بھی پھٹ گیا تھا۔  <EOS> شیخی بگھارتے ہوئے شیراز گھر سے بہت دور نکل گیا تھا۔  <EOS> اس نے جیب میں ہاتھ ڈالا تو سو روپے کا ایک نوٹ اس کے ہاتھ میں تھا۔  <EOS>  (جاری ہے)  <EOP>  کچھ دیر بعد وہ ایک سائیکل مستری کے پاس کھڑا تھا۔  <EOS> مستری نے ٹائر اور ٹیوب دیکھنے کے بعد کہا:”ٹیوب کو تو پنکچر لگ جائے گا،مگر ٹائر تبدیل کرنا پڑے گا۔  <EOS>   <EOP>  نیا ٹائر سات سو روپے کا ہے،بتاؤ ٹائر تبدیل کر دوں؟“  <EOP>  سات سو روپے،میرے پاس تو سو روپے ہیں،لگتا ہے پیدل گھر جانا پڑے گا۔  <EOS> شیراز نے سائیکل کو دیکھتے ہوئے سوچا۔  <EOS> پھر وہ سائیکل کھینچتا ہوا گھر کی طرف روانہ ہو گیا۔  <EOS> شیراز گھر پہنچا تو پیدل چلنے کی وجہ سے وہ بہت تھک چکا تھا۔  <EOS> امی جان نے پچھلے ٹائر کو دیکھا،جو زمین سے چپکا ہوا تھا۔  <EOS> بولیں:”آج پھر سائیکل پنکچر کر کے لے آئے ہو۔  <EOS>   <EOP>  “  <EOP>  ”آج ٹیوب کے ساتھ ٹائر بھی پھٹ گیا ہے۔  <EOS> پنکچر اور نئے ٹائر کا خرچ،کل ملا کر آٹھ سو روپے ہوئے۔  <EOS> “  <EOP>  ”آٹھ سو روپے۔  <EOS> “امی جان نے دہرایا۔  <EOS>   <EOP>  ”آپ سات سو روپے دے دیں،سو روپے میرے پاس ہیں۔  <EOS> “شیراز کا یہ پُرسکون انداز امی جان کے لئے حیرت میں مبتلا کرنے کے لئے کافی تھا۔  <EOS>   <EOP>  ”یہ سب ہوا کیسے؟“  <EOP>  امی جان کا سوال سن کر شیراز نے نہایت عاجزی سے جواب دیا:”سائیکل پر سوار گھر کی طرف چلا آ رہا تھا کہ اچانک ٹیوب اور ٹائر دونوں پھٹ گئے۔  <EOS>   <EOP>  وہیں سے میں سائیکل کھینچتا ہوا پیدل گھر آ رہا ہوں۔  <EOS> “  <EOP>  اچانک شیراز کی نظر سائیکل پر پڑی تو اسے محسوس ہوا،جیسے وہ کہہ رہی ہوں:”جھوٹ․․․․․جھوٹ․․․․․سراسر جھوٹ،اپنے کرتوتوں کے بارے میں تو بتاؤ،سچ بولو سچ۔  <EOS> “  <EOP>  شیراز نے بھی آنکھوں ہی آنکھوں میں جواب دیا:”تم تو چپ رہو،دیکھو میں اپنی پیاری امی جان سے بات کر رہا ہوں،آٹھ سو روپے کا معاملہ ہے۔  <EOS>   <EOP>  امی اپیل پر غور کر رہی ہیں۔  <EOS> “  <EOP>  آخر امی جان نے آٹھ سو روپے شیراز کو دے دیے۔  <EOS> شیراز اپنے مقصد میں کامیاب ہو گیا تھا۔  <EOS> نیا ٹائر اور ٹیوب میں پنکچر لگنے کی دیر تھی کہ وہ پہلے جیسا شیراز بن گیا تھا۔  <EOS> سائیکل نے احتجاجاً چیخ و پکار شروع کر دی،مگر شیراز پر نہ تو پہلے اثر ہوتا تھا اور نہ اب ہو رہا تھا۔  <EOS>   <EOP>  ایک دن وہ سائیکل پر دور ایک نئی کالونی کی طرف جا نکلا تھا۔  <EOS>   <EOP>  نئی کالونی کی بڑی بڑی سڑکیں دیکھ کر شیراز نے وہاں سائیکل پر کرتب دکھانا شروع کر دیے۔  <EOS> وہ کبھی چلتی سائیکل پر لیٹ جاتا،کبھی اپنے دونوں پاؤں ایک ہی پائیدان پر رکھ دیتا اور کبھی گدی پر پاؤں رکھ کر اپنے دونوں ہاتھ ہینڈل پر رکھ کر خوشی سے نعرہ بلند کرتا کہ ہم سا ہو تو سامنے آئے،اچانک اس کے سامنے ایک گدھا گاڑی آ گئی۔  <EOS> وہ کوشش کے باوجود سائیکل پر قابو نہ رکھ سکا اور گدھا گاڑی سے جا ٹکرایا۔  <EOS>   <EOP>  اس ٹکر میں شیراز کے گھٹنے پر چوٹ آئی اور سائیکل کا اگلا پہیا ٹیڑھا ہو گیا۔  <EOS> جب وہ لنگڑاتی ٹانگ اور سائیکل کے ٹیڑھے پہیے کے ساتھ گھر میں داخل ہوا تو امی جان گھبرا گئیں۔  <EOS> اس کے زخم پر مرہم لگایا اور پینے کو گرما گرم دودھ دیا۔  <EOS> شیراز مسہری پر لیٹا تو اسے صحن میں کھڑی ہوئی سائیکل دکھائی دے رہی تھی۔  <EOS> سائیکل کو دیکھ کر اسے افسوس ہوا کہ وہ بھی بُری حالت میں تھی۔  <EOS>   <EOP>  اسے بھی مرمت کی ضرورت تھی۔  <EOS> امی جان صحن میں آئیں تو اطمینان کا اظہار کرتے ہوئے کہا:”آج کل تو لوگ اندھا دھند سڑکوں پر گاڑیاں چلاتے ہیں،میرا بیٹا تو بہت دیکھ بھال کر آرام سے سائیکل چلاتا ہے۔  <EOS> “  <EOP>  یہ سن کر شیراز سوچ میں پڑ گیا۔  <EOS> اس کی نظر سائیکل پر پڑی۔  <EOS> اسے ایسا لگا جیسے سائیکل اسے گھور رہی ہے اور امی کی بات سن کر وہ کہہ رہی ہو:”یہ بات درست نہیں،جس طرح شیراز مجھے چلاتا ہے،اس کا آپ تصور بھی نہیں کر سکتیں۔  <EOS>   <EOP>  شیراز میرے ذریعے کرتب دکھاتا ہے،وہ مجھے چلاتا نہیں،اُڑاتا ہے،میرے کل پُرزے اس سے بہت تنگ ہیں،یہ کوئی بات سمجھنے کے لئے تیار ہی نہیں۔  <EOS> “  <EOP>  اچانک امی جان نے بستر پر لیٹے شیراز کو گھورا۔  <EOS> شیراز کو لگا جیسے امی سائیکل کے پُرزوں کی ساری باتیں سن چکی ہوں۔  <EOS> انھوں نے کچھ سوچا اور الماری میں سے ایک کاغذ نکال کر شیراز کے سامنے رکھ دیا۔  <EOS> یہ کاغذ اس وقت کا تھا،جب امی جان نے اسے سائیکل خرید کر دی تو شیراز نے ان سے وعدہ کیا تھا،جو اس کاغذ پر لکھا تھا:”وہ سائیکل کی حفاظت کرے گا،اسے دھیان سے چلائے گا،اس کی صفائی ستھرائی کا خیال رکھے گا،وہ شرارتی بچوں کی طرح اس پر کرتب نہیں کرے گا۔  <EOS>   <EOP>  “  <EOP>  شیراز نے ان باتوں میں سے کسی ایک پر بھی عمل نہیں کیا تھا۔  <EOS> ابو جان اپنے دفتر کے کام کے سلسلے میں دوسرے شہر گئے ہوئے تھے،اس لئے امی جان سے سائیکل کی مرمت کے لئے مزید پیسے ملنے کا کوئی امکان نہیں تھا۔  <EOS>   <EOP>  اگلے دن شیراز کو لنگڑاتے ہوئے اسکول جانا اور آنا پڑا۔  <EOS> اسکول زیادہ دور نہیں تھا،اس لئے شیراز سائیکل پر ہی اسکول جاتا تھا۔  <EOS> گھر واپسی پر اس کے جیومیٹری بکس میں جیب خرچ جوں کا توں دیکھ کر امی نے پوچھا:”تم نے ان روپوں کو خرچ کیوں نہیں کیا؟“  <EOP>  ”میں سائیکل کے لئے پیسے اکٹھے کر کے اس کی مرمت کروانا چاہتا ہوں۔  <EOS>   <EOP>  میں اسے دوبارہ زخمی نہیں کروں گا۔  <EOS> “اس کی باتوں سے امی جان کا دل بھی پسیج گیا تھا۔  <EOS> وہ بولیں:”غلطی کا احساس ہونا سب سے اچھی بات ہے۔  <EOS> میں سائیکل کی مرمت کے لئے پیسے دے دوں گی،وعدہ کرو،سائیکل کو احتیاط سے استعمال کرو گے۔  <EOS> “  <EOP>  ”میں وعدہ کرتا ہوں،آئندہ اپنی سائیکل کا ہر طرح خیال رکھوں گا۔  <EOS> “شیراز کی یہ بات سن کر امی جان کے ساتھ ساتھ شاید سائیکل بھی خوش ہوئی ہو گی۔  <EOS>   <EOP>  <EOT>
مریم شہزاد ”ارے تم اتنے مزے سے کیا کھا رہے ہو“؟ عفان نے علی سے پوچھا۔  <EOS> ”انڈے کا سینڈوچ“۔  <EOS> میں تو نہیں کھاتا۔  <EOS> ”انڈا“ عفان نے کہا”تو علی نے حیران ہو کر پوچھا کیوں!کیوں نہیں کھاتے؟انڈے کا سینڈوچ تو بہت مزے کا ہوتا ہے اور دادو کہتی ہیں اس سے بہت طاقت بھی آتی ہے۔  <EOS> بس مجھے پسند نہیں ہے۔  <EOS> عفان نے برا سا منہ بناتے ہوئے کہا اسکول میں لنچ ٹائم تھا تو دونوں اپنا لنچ کھا رہے تھے،عفان بسکٹ اور چپس لایا تھا،اچانک اسے کچھ خیال آیا،اس نے علی سے کہا ایسا کرتے ہیں ہم دونوں آج اپنا لنچ بدل لیتے ہیں“۔  <EOS>  لیکن۔  <EOS> ۔  <EOS> ۔  <EOS> ”علی نے ایک منٹ کے لئے سوچا پھر کہا،اچھا ٹھیک ہے اور دونوں نے اپنا لنچ بدل لیا“۔  <EOS> عفان نے انڈے کا سینڈوچ ہاتھ میں لے کر پہلے تھوڑا سا چکھا،تو اس کو مزے کا لگا اس میں ابلے ہوئے انڈے کے ساتھ ساتھ مکھن بھی لگا ہوا تھا۔  <EOS>  (جاری ہے)  <EOP>  ”یہ تو مزے کا ہے“۔  <EOS> ۔  <EOS> عفان نے کہا ہاں بہت مزے کا ہوتا ہے اور اس سے ہمارے جسم کو طاقت بھی ملتی ہے۔  <EOS> تم چپس بسکٹ کیوں کھاتے ہو امی کہتی ہے گھر کا لنچ زیادہ مزے کا ہوتا ہے۔  <EOS>   <EOP>  علی نے کہا”میری آپی کہتی ہیں کہ انڈے سے بدبو آتی ہے،مگر یہ تو اچھا ہے“۔  <EOS> عفان نے کہا”میری دادو کہتی ہیں سب کچھ کھانا چاہیے اللہ تعالیٰ نے جو بھی چیز بنائی ہے،اس میں ہمارے لئے فائدہ ہے۔  <EOS> یہ سب اللہ کی نعمتیں ہیں“۔  <EOS> علی نے کہا”ہر چیز میں؟سبزیوں میں بھی“؟عفان نے حیرت سے پوچھا”جی ہاں ہر سبزی کا الگ فائدہ ہوتا ہے،اور یہ مزے دار بھی ہوتیں ہیں۔  <EOS>   <EOP>  مگر کتنی عجیب سی شکل ہوتی ہے پکی ہوئی سبزی کی،امی پکاتی بھی ہیں تو ہم نہیں کھاتے،بلکہ برگر یا پیزا منگوا لیتے ہیں“۔  <EOS>   <EOP>  ”تم نے کبھی چکھی بھی ہے“؟علی نے پوچھا نہیں بھئی۔  <EOS> ۔  <EOS> ۔  <EOS> ”عفان نے منہ بنا کر کہا“ اچھا ایسا کرنا آج اگر گھر میں پکی ہو تو چکھ کر دیکھنا۔  <EOS> کیونکہ میں تو سب سبزیاں شوق سے کھاتا ہوں،تب ہی تو مجھے پتا چلتا ہے کہ وہ کیسی ہے۔  <EOS>   <EOP>  کہہ تو تم ٹھیک ہی رہے ہو،چکھنا تو چاہیے۔  <EOS> عفان نے کچھ سوچتے ہوئے کہا۔  <EOS> عفان گھر گیا تو گوبھی،گوشت پکا تھا اور ساتھ ہی اس کے پسند کے فرائز بھی۔  <EOS> امی۔  <EOS> ۔  <EOS> ۔  <EOS> میں آنکھیں بند کر کے کھانا کھا سکتا ہوں؟اس نے پوچھا تو امی نے کہا،کھا تو سکتے ہو،مگر اللہ کے نزدیک یہ اچھی بات نہیں ہے۔  <EOS> ایک نوالہ تو کھا سکتا ہوں نا؟  <EOP>  کیا بات ہے عفان۔  <EOS> امی نے پوچھا آپ ایسا کریں کہ مجھے گوبھی کا ایک نوالہ کھلا دیں۔  <EOS>   <EOP>  میں آنکھیں بند کر کے چکھوں گا۔  <EOS> عفان نے کہا تو امی نے مسکرا کر اس کے منہ میں گوبھی،گوشت کا نوالہ ڈالا اور اس کو دیکھنے لگیں۔  <EOS> عفان آنکھوں پر ہاتھ رکھ کر آہستہ آہستہ نوالہ کھاتا گیا اور ایک نوالہ اور مانگا اب اس نے آنکھیں کھول لیں تھیں۔  <EOS> اچھی ہے گوبھی تو!امی اب میں سب چیزیں چکھا کروں گا۔  <EOS> بس آپ اسی طرح مجھے دو نوالے ضرور دیا کریں۔  <EOS> پھر میری عادت ہو جائے گی”عفان نے گوبھی کھاتے ہوئے کہا تو امی نے خوش ہو کر کہا“۔  <EOS>   <EOP>  ان شاء اللہ،میرا بیٹا صرف چکھے گا ہی نہیں بلکہ کھائے گا بھی۔  <EOS>   <EOP>  آپی جو خاموشی سے یہ سب دیکھ رہی تھیں،انہوں نے امی سے کہا،امی ایک نوالہ مجھے بھی۔  <EOS> ۔  <EOS> اور آنکھیں بند کر کے منہ کھول دیا اور امی نے ایک نوالہ ان کے منہ میں بھی ڈال دیا عفان چپکے چپکے ہنسنے لگا۔  <EOS>   <EOP>  تو پیارے بچوں۔  <EOS> ۔  <EOS> ۔  <EOS> ۔  <EOS> آپ بھی اللہ تعالیٰ کی نعمتوں کا شکر ادا کر کے کھایا کریں۔  <EOS> کیونکہ اللہ نے اپنی ہر نعمت میں ہمارے لئے فائدہ رکھا ہے۔  <EOS>   <EOP>  <EOT>
نذیر انبالوی امتیاز کچھ پریشان دکھائی دے رہا تھا۔  <EOS> وہ کمپیوٹر کے سامنے تو بیٹھا تھا،مگر کی بورڈ پر اس کی اُنگلیاں حرکت نہیں کر رہی تھیں۔  <EOS> وہ کسی گہری سوچ میں گم تھا۔  <EOS> نعمان کو معلوم ہو گیا تھا کہ امتیاز کسی وجہ سے پریشان ہے۔  <EOS> دونوں ایک دفتر میں برسوں سے اکٹھے کام کر رہے تھے۔  <EOS> نعمان اپنی کرسی سے اُٹھا۔  <EOS> امتیاز نے نعمان پر نگاہ ڈالی،لیکن زبان سے کچھ کہا نہیں۔  <EOS>  ”امتیاز بھائی!کیا پریشانی ہے؟“نعمان نے اس کے کندھے پر ہاتھ رکھا۔  <EOS>  ”پریشانی صرف میرے لئے نہیں،ہم سب کے لئے ہے،توصیف صاحب کا تبادلہ ہمارے دفتر میں کیا جا رہا ہے۔  <EOS> “امتیاز کی بات سن کر نعمان نے دہرایا:”توصیف صاحب!․․․․․لو بھئی سب گئے کام سے۔  <EOS> “ امتیاز نے کہا:”اب صرف اور صرف تنخواہ میں گزر بسر کرنی پڑے گی۔  <EOS>  (جاری ہے)  <EOP>  توصیف صاحب ابھی جہاں کام کر رہے ہیں،وہاں کے نائب قاصد سے لے کر اوپر تک سبھی ناخوش اور پریشان ہیں۔  <EOS> توصیف صاحب نہ خود رشوت لیتے ہیں اور نہ کسی دوسرے کو ایسا کرنے دیتے ہیں۔  <EOS> میں یہی سوچ سوچ کر پریشان ہو رہا ہوں کہ اب گھر کیسے چلے گا،تنخواہ تو چند دنوں ہی میں ختم ہو جاتی ہے۔  <EOS> “  <EOP>  توصیف صاحب کے آنے سے پہلے ہی دفتر کے تمام لوگ ان کے بارے میں طرح طرح کی باتیں بنانے لگے تھے۔  <EOS>   <EOP>  رشوت لینے والے پریشان اور حلال روزی کمانے والے بہت خوش تھے۔  <EOS>   <EOP>  توصیف صاحب جب پہلے دن دفتر آئے تو انھوں نے کارکنوں کے ساتھ ایک مختصر سی ملاقات کی اور اس بات پر زور دیا کہ سب لوگ ایمانداری اور خلوصِ نیت سے کام کریں گے۔  <EOS> ہر کام اہلیت کی بنیاد پر ہو گا۔  <EOS> کام کرنے کے لئے رشوت نہیں لی جائے گی۔  <EOS> توصیف صاحب نے اپنی کہی ہوئی باتوں پر سختی سے عمل بھی کروایا۔  <EOS>   <EOP>  اپنی فائلیں بغل میں دبائے آنے والے پہلے جہاں ہر قدم پر پریشان ہوتے تھے،اب وہ بہت خوش تھے۔  <EOS> ان کا ہر کام آسانی سے ہو رہا تھا۔  <EOS> ہاں وہ لوگ پریشان تھے،جو پہلے رشوت دے کر اپنا ناجائز کام کروا لیتے تھے،مگر اب ایسا ہونا ممکن نہ تھا۔  <EOS>   <EOP>  ایک بڑی کمپنی کے منیجر شیراز نے فائل امتیاز کے سامنے رکھی تو اس کا خیال تھا کہ پہلے کی طرح آسانی سے اس پر دستخط ہو جائیں گے۔  <EOS>   <EOP>  امتیاز نے فائل کے صفحات اُلٹ پلٹ کر دیکھے اور شیراز کو غور سے دیکھتے ہوئے بولا:”فائل نامکمل ہے،سڑک بن گئی ہے،مگر اس میں معائنہ ٹیم کی رپورٹ نہیں،فائل مکمل کیجیے۔  <EOS> “  <EOP>  شیراز نے بغیر کچھ کہے خاکی رنگ کا ایک لفافہ جیب سے نکال کر امتیاز کے سامنے میز پر رکھ دیا۔  <EOS> امتیاز خاکی رنگ کے لفافے سے اچھی طرح واقف تھا۔  <EOS> وہ توصیف صاحب کے آنے سے پہلے خاکی لفافے شیراز سے وصول کر چکا تھا،لیکن اب وہ خاکی لفافہ وصول نہیں کر سکتا تھا۔  <EOS>   <EOP>  ”اسے فوراً واپس اُٹھا لیجیے شیراز صاحب!اب دفتر کے حالات پہلے جیسے نہیں رہے۔  <EOS> “امتیاز نے اِدھر اُدھر دیکھتے ہوئے راز دانہ انداز میں شیراز کو سمجھایا۔  <EOS>   <EOP>  ”دفتر کے حالات،میں سب سمجھتا ہوں،اب دام بڑھانا پڑیں گے،اب میں براہِ راست توصیف صاحب سے بات کروں گا۔  <EOS> “شیراز نے مسکراتے ہوئے فائل امتیاز سے لے لی۔  <EOS>   <EOP>  کچھ دیر بعد وہ توصیف صاحب کے سامنے بیٹھا تھا۔  <EOS>   <EOP>  فائل کا تفصیلی جائزہ لینے کے بعد انھوں نے کہا:”امتیاز ٹھیک کہتا ہے،فائل مکمل نہیں،فائل مکمل کیجیے،تب تشریف لائیے،جب فائل مکمل ہو گی تو میں دستخط کر دوں گا۔  <EOS> “  <EOP>  ”آپ ابھی دستخط کر دیں گے تو مہربانی ہو گی۔  <EOS> “شیراز نے لفظ مہربانی پر زور دیتے ہوئے کہا۔  <EOS>   <EOP>  ”میں نامکمل فائل پر دستخط نہیں کر سکتا،وقت ضائع مت کیجیے،مجھے اور بھی بہت سے کام کرنے ہیں۔  <EOS>   <EOP>  “  <EOP>  ”اگر کچھ دے دلا کر بات بن جائے تو․․․․”توصیف صاحب کی بات سن کر شیراز نے دبے دبے لفظوں میں کہا۔  <EOS>   <EOP>  ”اب آپ یہاں سے تشریف لے جائیں تو مناسب ہو گا۔  <EOS> “توصیف صاحب کے چہرے پر غصہ دیکھ کر شیراز سمجھ گیا کہ اس کا کام نہیں ہو گا۔  <EOS> وہ فائل اُٹھا کر کمرے سے باہر گیا تو توصیف صاحب نے میز کی دراز سے ایک سبز جلد والی ڈائری نکالی۔  <EOS>   <EOP>  انھوں نے اس کا ایک ایک صفحہ غور سے پڑھا۔  <EOS> ہر صفحے پر ایک ہی جملہ موٹے موٹے الفاظ میں لکھا تھا۔  <EOS> وہ ڈائری کے اوراق پلٹتے ہوئے مقررہ دن کے صفحے پر پہنچے۔  <EOS> اس صفحے پر بھی انھوں نے وہی جملہ لکھا جو وہ شروع دن سے لکھتے آ رہے تھے۔  <EOS> سبز روشنائی سے وہ جملہ لکھ کر ان کی آنکھوں میں چمک سے آ گئی تھی۔  <EOS>   <EOP>  ایک دن توصیف صاحب معمول کے مطابق اپنے کاموں میں مصروف تھے کہ محکمہ انسدادِ بدعنوانی کے اہلکار اجازت لے کر ان کے کمرے میں داخل ہوئے۔  <EOS>   <EOP>  اہلکاروں کے ساتھ شیراز بھی تھا۔  <EOS> اہلکاروں میں سے اختر نامی ایک افسر نے اپنا تعارف کروایا تو توصیف صاحب نے پوچھا:”جی فرمائیے،میں آپ کی کیا خدمت کر سکتا ہوں؟“  <EOP>  ”ہم معذرت چاہتے ہیں۔  <EOS> ہمیں آپ کے دفتر کی تلاشی لینے کا حکم ملا ہے۔  <EOS> “اختر صاحب نے توصیف صاحب کو گھورتے ہوئے جواب دیا۔  <EOS>   <EOP>  ”میرے دفتر کی تلاشی،مگر کیوں؟“توصیف صاحب کے لہجے میں پریشانی کی جھلک تھی۔  <EOS>   <EOP>  ”شیراز صاحب میرے ساتھ ہیں۔  <EOS> ان کا کہنا تھا کہ آپ نے ان سے ایک بل پاس کرنے کے لئے ایک لاکھ روپے رشوت لی ہے۔  <EOS> “اختر صاحب کی بات سے شیراز کے چہرے پر مسکراہٹ آ گئی تھی۔  <EOS> توصیف صاحب کا نائب قاصد فرحان بھی وہیں موجود تھا۔  <EOS> شیراز بار بار اسے معنی خیز انداز میں دیکھ رہا تھا۔  <EOS>   <EOP>  ”یہ شخص جھوٹ بول رہا ہے،میں نے ایسا کچھ نہیں کیا۔  <EOS> آپ بڑے شوق سے میرے دفتر کی تلاشی لے سکتے ہیں۔  <EOS>   <EOP>  “توصیف صاحب کے اتنا کہنے کی دیر تھی کہ ایک اہلکار شہباز آگے بڑھا،اگلے ہی لمحے وہ میز کی دراز کھول کر پیسے تلاش کرنے لگا۔  <EOS> وہاں سے کچھ نہ ملا۔  <EOS>   <EOP>  ”میں نے شیراز سے پیسے نہیں لیے،اس کی فائل مکمل نہیں تھی،اس لئے میں نے دستخط نہیں کیے تھے۔  <EOS> یہ شخص سراسر مجھ پر الزام لگا رہا ہے،یہ جھوٹا ہے۔  <EOS> “توصیف صاحب بولے۔  <EOS>   <EOP>  ”اگر آپ ہمارے ساتھ تعاون کریں گے تو آپ کے لئے آسانی ہو گی جناب!ایک لاکھ روپے خود ہی نکال کر دے دیجئے۔  <EOS>   <EOP>  “اختر صاحب نے عاجز آ کر کہا۔  <EOS>   <EOP>  ”ایک لاکھ روپے توصیف صاحب کے پاس نہیں،یہ روپے میرے پاس ہیں۔  <EOS> “نائب قاصد فرحان نے یہ کہہ کر اپنی جیب سے ایک خاکی لفافہ نکال کر میز پر رکھ دیا۔  <EOS>   <EOP>  ”واہ،بہت خوب،آپ نے نائب قاصد کو بھی اپنے ساتھ ملایا ہوا ہے،آپ کا کھیل ختم ہو گیا ہے۔  <EOS> “  <EOP>  ”نہیں،کھیل ختم نہیں ہوا۔  <EOS> یہ روپے مجھے شیراز نے دیے تھے،جو مجھے توصیف صاحب کے دفتر آنے سے پہلے ان کی میز کی دراز میں رکھنا تھے۔  <EOS>   <EOP>  اس کام کے لئے مجھے دس ہزار روپے الگ دیے گئے تھے۔  <EOS> میں شیطان کے بہکاوے میں آ گیا تھا،مگر ایسا کر نہیں سکا۔  <EOS> “فرحان نے تفصیل سے بتایا۔  <EOS>   <EOP>  شیراز نے جب دیکھا کہ بازی پلٹ گئی ہے تو اس نے بہانہ کر کے وہاں سے نکل جانے کی کوشش کی۔  <EOS> وہ باہر جانے لگا تو فرحان نے مضبوطی سے اس کا بازو پکڑ لیا۔  <EOS>   <EOP>  ”تم نے یہ خاکی لفافہ توصیف صاحب کی میز کی دراز میں رکھا کیوں نہیں؟“اختر صاحب نے سوال کیا۔  <EOS>   <EOP>  ”میں یہ خالی لفافہ میز کی دراز میں رکھنے آیا تھا،میں نے دراز کھولی تو اس میں سبز رنگ کی ڈائری رکھی تھی۔  <EOS> میں ڈائری اُٹھا کر خاکی لفافہ رکھنے لگا تو ڈائری زمین پر گر گئی۔  <EOS> میں نے کھلی ڈائری پر لکھا ہوا ایک جملہ پڑھا تو ہل کر رہ گیا۔  <EOS> میں نے ڈائری میز پر رکھی اور اس کے ورق پلٹتا رہا۔  <EOS> ہر صفحے پر ایک ہی جملہ لکھا ہوا تھا:”اے پیارے وطن!میں نہ خود تجھے نقصان پہنچاؤں گا اور نہ کسی اور کو نقصان پہنچانے دوں گا۔  <EOS>   <EOP>  “میں ڈائری کے صفحات پلٹتا رہا اور یہ جملہ پڑھتا رہا۔  <EOS> یہ جملہ پڑھ کر میں اپنی ہی نظروں میں گر گیا۔  <EOS> میرے ضمیر نے گوارا نہیں کیا کہ توصیف صاحب جیسے فرشتہ صفت انسان کے لئے مشکلات پیدا کروں۔  <EOS> میں بھٹک گیا تھا،مگر توصیف صاحب کا لکھا ہوا جملہ مجھے سیدھی راہ پر لے آیا ہے۔  <EOS> “یہ کہتے ہوئے فرحان کے آنسو بہنے لگے۔  <EOS>   <EOP>  اختر صاحب نے شیراز کو دیکھا۔  <EOS>   <EOP>  وہ سر جھکائے کھڑا تھا۔  <EOS> دودھ کا دودھ پانی کا پانی ہو گیا تھا۔  <EOS> شہاز نے شیراز کو اپنی گرفت میں لے لیا تھا۔  <EOS> فرحان کو محکمے کے ساتھ تعاون کرنے کی وجہ سے معاف کر دیا گیا۔  <EOS> توصیف صاحب جہاں اس بات سے خوش تھے کہ ان کے لکھے ایک جملے نے فرحان کو وطن دشمن سے محبِ وطن بنا دیا تھا،وہاں انھیں یہ خوشی بھی حاصل ہوئی تھی کہ ان کی وطن دوستی پر کوئی دھبہ نہیں لگا تھا۔  <EOS>   <EOP>  <EOT>
ثانی زہرا احمد آٹھویں جماعت کا ہونہار طالب علم تھا۔  <EOS> تعلیم کے ساتھ وہ اپنے دوستوں،پڑوسیوں اور ہم جماعت ساتھیوں کے ساتھ بھی اخلاق سے پیش آتا اور اپنے غریب دوستوں کو بھی ہر طرح سے مدد کرتا۔  <EOS> گھر میں اس کی 14 ویں سالگرہ تھی۔  <EOS> احمد کے ماموں سلے سلائے کپڑوں کے تاجر تھے۔  <EOS> انھوں نے احمد کی سالگرہ پر اسے دو بہترین قسم کے سوٹ تحفے میں دیے تھے۔  <EOS>  احمد نے ایک تو سلوانے کے لئے اپنے پاس رکھ لیا اور دوسرا سوٹ اس نے اپنے کسی غریب ہم جماعت کو تحفے میں دینے کے ارادے سے رکھا تھا،لیکن اس کی سمجھ میں نہیں آ رہا تھا کہ وہ کس ساتھی کو تحفہ دے! ایک دن احمد نے اپنے اسکول میں استاد سے مشورہ کیا۔  <EOS> استاد نے احمد سے کہا:”شاباش بیٹا!ایسا کرنا کل سوٹ لے آنا،ہم کوئی نہ کوئی راستہ نکال لیں گے۔  <EOS>  (جاری ہے)  <EOP>  “  <EOP>  اگلے دن احمد سوٹ لے آیا۔  <EOS> استاد نے اس بات کا ذکر کلاس میں موجود بچوں سے کیا اور کہا:”سب بچے اپنے اپنے نام پرچی پر لکھیں اور طے کر کے میز پر موجود اس ڈبے میں ڈال دیں۔  <EOS> جس کے نام کی پرچی نکلے گی،اسے یہ سوٹ دے دیا جائے گا۔  <EOS> “  <EOP>  سب بچوں نے ایسا ہی کیا اور نام لکھ کر پرچیاں ڈبے میں ڈال دیں۔  <EOS> ماسٹر صاحب نے ڈبے کا منہ بند کر کے کئی مرتبہ اُلٹا پلٹا اور پھر احمد سے کہا:”بیٹا!چونکہ پرچی پر آپ کا نام نہیں ہے،اس لئے قرعہ اندازی آپ ہی کے ہاتھوں ہو گی۔  <EOS>   <EOP>  احمد اپنی جگہ سے اُٹھا اور ایک پرچی نکال کر استاد کو تھما دی۔  <EOS> تمام بچے انتظار میں تھے کہ کس کا نام نکلتا ہے۔  <EOS> استاد نے پرچی کھولی تو وہ حسن کے نام کی نکلی۔  <EOS> استاد نے حسن کی طرف دیکھ کر کلاس میں موجود بچوں کا بتایا کہ یہ سوٹ حسن کو دیا جائے۔  <EOS> پرچی حسن کے نام کی نکلی ہے۔  <EOS> یہ سن کر پوری کلاس نے نہایت جوش اور خوشی سے تالیاں بجائیں جیسے کہ ان کا ہی نام نکلا ہو۔  <EOS>   <EOP>  استاد نے سوٹ حسن کو دیا،مگر استاد کو شک ہوا کہ تمام بچے حسن کا نام آنے پر اتنے خوش کیوں تھے!استاد نے ڈبے سے دوسری پرچی نکال کر چیک کی تو اس پر حسن کا نام لکھا۔  <EOS> اس طرح استاد نے تمام پرچیاں کھو لیں۔  <EOS> کلاس کے سب بچوں نے حسن کا ہی نام لکھا تھا،کیونکہ چند روز پہلے ہی حسن کے گھر ڈاکا پڑا تھا۔  <EOS> ڈاکو سب کچھ لوٹ کر لے گئے تھے اور سب گھر والے پریشان تھے،اس لئے سب بچوں نے حسن کا نام لکھا،کیونکہ وہ اس سوٹ کا دوسرے بچوں سے زیادہ حق دار تھا۔  <EOS>   <EOP>  <EOT>
نازیہ آصف یہ ان دنوں کی بات ہے جب پہلی جنگ عظیم اور سپینش فلو کو اپنی تمام تر سفاکیوں اور ہولناکیوں سمیت خشکی کے اس قطعے سے رخصت ہوئے چار سال بیت چکے تھے۔  <EOS> کھیتوں میں سرسوں پھول رہی تھی اور جاڑے کی آمد آمد تھی۔  <EOS> جب میری دادی جان اس دنیا میں تشریف لائیں باقی کہانی انھیں کی زبانی سنیے۔  <EOS>  دو بھائیوں کے بعد پانچ بہنوں میں میرا تیسرا نمبر تھا۔  <EOS>  میرے میاں جی فجر کے بعد گھر آتے تو ہم بہن بھائیوں کو ماں جی کے پاس بیٹھ کر قرآن پڑھتے دیکھتے،تو ہم سب کے لئے عمر دراز کی دعا فرماتے۔  <EOS> مجھے انھیں کی دعائیں لگی ہیں۔  <EOS> جو میں آج آپ سب کے درمیان بیٹھ کر اپنی آپ بیتی سنا رہی ہوں۔  <EOS>  ہوش سنبھالا تو ماں کی آواز پہچاننے کے بعد جو دوسری آواز پہچانی،وہ آٹا پیسنے والی ہتھ چکی تھی۔  <EOS>  (جاری ہے)  <EOP>  رضائی میں دبکے دوسرے کمرے سے چکی کی آواز گھرر گھرر سنتے،ساتھ میں دھیمے سروں کلام باہو کی آواز بھی آ رہی ہوتی۔  <EOS>   <EOP>  جس کا مطلب تو کچھ سمجھ میں نہیں آتا مگر سُر بہت بھلے معلوم ہوتے۔  <EOS> یہ ہماری بے جی (میری دادی کی اماں جان) تھیں،جو ہمارے جاگنے سے پہلے گندم پیس کر آٹا بناتیں،جس سے ہمارے لئے روٹی بنائی جاتی تھی۔  <EOS> ذرا ہوش سنبھالا تو فجر کے وقت بے جی کے ساتھ چکی چلانا اور شام کے کھانے کے بعد دیے کی لو میں چرخہ کاتنا سیکھا۔  <EOS>   <EOP>  ایک بڑا بھائی فوج میں چلا گیا۔  <EOS>   <EOP>  میری بے جی اسے یاد کرتے کرتے دنیا سے چلی گئیں۔  <EOS> پھر ایک وقت وہ بھی آیا کہ مجھے یہ سب چھوڑ کر سسرال آنا پڑا۔  <EOS> جہاں آئے ہوئے مجھے ابھی تیسرا دن تھا کہ میری ساس کا انتقال ہو گیا اور یوں میں پہلی بار جو سسرال آئی تو پورے ڈیڑھ ماہ بعد واپس میکے جا پائی۔  <EOS> میرے سسرال میں بزرگوں کے مرنے پہ‘بڑی روٹی کرنے‘کا رواج تھا،جس کا مطلب تھا کہ سالن روٹی کے ساتھ حلوہ یا کوئی میٹھا بھی بنایا جائے گا۔  <EOS>   <EOP>  یوں مجھے ایک رات میں ایک بوری گندم پیسنے کا بھی اتفاق ہوا۔  <EOS> اس پسی ہوئی گندم کو چھان کر باریک آٹے سے روٹی اور قدرے موٹے آٹے میں گڑ اور دیسی گھی ڈال کر حلوہ بنایا گیا۔  <EOS> تب کسی شادی،غمی پہ بلائے گئے مہمان تین دن رکتے تھے۔  <EOS> ہم نے بھی تین دن مہمانوں کی اسی حلوے سے خدمت کی۔  <EOS> اللہ کی کرنی تھی کہ میری چکی پیسنے کی مہارت و مشقت نے مجھے سسرال میں بڑا نام کمانے کا موقع دے دیا۔  <EOS>   <EOP>  میری ساس کے مرنے کے بعد میرے میاں اور سسر میرا بہت خیال کرتے،کہ تین دیواروں سمیت گھر میں سب مرد تھے اور پورے گھر کی ذمہ داریاں مجھ پہ آن پڑی تھیں۔  <EOS> گھر میں رزق کی خیر و برکت تھی اور لوگ سادہ تھے۔  <EOS> میرے سسر کہتے ”رابی پتر“ پیتل کے بڑے پیالے میں دودھ پیا کر،سارے گھر کی ذمہ داری ہے تجھ پہ،صحت مند رہو۔  <EOS> “آج بھی میری صحت کا راز وہ مثبت رویے اور سادہ خوراک ہی ہے۔  <EOS>   <EOP>  مجھے پہلا صدمہ اس وقت پہنچا،اور جب میرا پلوٹھی کا بیٹا فوت ہو گیا یہ وہ وقت تھا جب ہمارا ہندوستان دوسری جنگ عظیم کا حصہ بن چکا تھا،اور میرا دوسرا بھائی بھی جنگ میں شامل ہو گیا تھا۔  <EOS> صابن اور اناج کی کمی ہو گئی تھی۔  <EOS> گندم وافر مقدار میں نہیں اگتی،تو باجرے اور مکئی کے علاوہ کئی وہ اجناس جو آج کل کی خواتین گندم سے چن کر باہر پھینک دیتی ہیں،ہم ان میں نمک مرچ شامل کر کے ان کی بھی روٹی بنا لیتے تھے۔  <EOS>   <EOP>  سارا گاؤں ایک کنبہ تھا پیسہ نہیں تھا،مگر کسی کا کام رکتا نہیں تھا۔  <EOS> سب کام کے بدلے کام کرتے تھے۔  <EOS> شادی بیاہ پہ سارا گاؤں شامل ہوتا۔  <EOS> آجکل کی طرح نہیں کہ صرف لائٹیں دیکھ کر پتہ چلے کہ ہمسائیوں کے گھر شادی ہے۔  <EOS>   <EOP>  سردیوں کی لمبی راتوں میں خواتین کسی ایک گھر کے بڑے کمرے میں جمع ہو کر رات گئے تک چرخہ کاتتیں رہتیں۔  <EOS> چائے کا کسی کو پتہ نہ تھا۔  <EOS>   <EOP>  پہلی دفعہ چائے ہمارے گاؤں میں حکیم صاحب نے متعارف کروائی،جو وہ پیٹ درد کی صورت میں قہوہ بنا کر پینے کی ہدایت کرتے۔  <EOS>   <EOP>  میں نے تو جب سے ہوش سنبھالا،بس ایک جنگ پہ دوسری جنگ ہی سوار ہو کر آتی دیکھی تھی۔  <EOS> پہلے باپ پھر بھائی۔  <EOS> اب یہ جنگ جو حالات لائی،پہلے کبھی نہ دیکھے تھے۔  <EOS> صبح عید تھی اور میرے دونوں بیٹے جنگ میں شامل تھے۔  <EOS> میرا دل کٹتا تھا۔  <EOS>   <EOP>  ایسے میں میرا میاں مجھے حوصلہ دیتا۔  <EOS> جنگ کے بعد میرا ایک بیٹا واپس آ گیا تو دوسرا انڈیا کی قید میں چلا گیا۔  <EOS> وقت گزرتا رہا۔  <EOS> گھروں کے گرد چار دیواریاں بن گئیں،ہر گھر میں نلکے لگ گئے،ایک دوسرے کے گھر سے ایک انگارہ لے کر آگ سلگانے یا جلانے کا دور ختم ہوا۔  <EOS> ماچسیں عام ہو گئیں۔  <EOS> عورتوں نے چرخہ کاتنے کی جگہ سلائیوں سے سویٹر بنانے اور کپڑوں پہ کڑھائیاں شروع کر دیں۔  <EOS>   <EOP>  ہمارے گھر میں بھی ریڈیو آ چکا تھا۔  <EOS> جب جنگی قیدیوں کی واپسی کی خبریں نشر ہونا شروع ہوئیں،تو ہمارے گاؤں کے علاوہ آس پاس کے گاؤں کے وہ لوگ جن کے بیٹے قیدی تھے ہمارے گھر اپنے بیٹے کی آمد کی تاریخ اور دن سننے آ جاتے۔  <EOS> میرا ان کا دکھ سانجھا تھا۔  <EOS> پھر ایک دن میرا بیٹا بھی چار سال بعد رہائی ملنے پہ واپس آ گیا۔  <EOS> زندگی ایک بار پھر سے مسکرا اٹھی تھی۔  <EOS>   <EOP>  میں نے اپنے بچوں کو جہاں تک ممکن ہوا،انھیں تعلیم دلائی،اللہ پاک نے مجھے ان کے فرائض کی ادائیگی سے بھی سبکدوش فرمایا۔  <EOS> اب زندگی کا ایک نیا دور شروع ہوا ہم نانا نانی اور دادی بن گئے۔  <EOS> میرے گھر میں ایک بار پھر سے بچوں کی قلقاریاں گونجنے لگیں۔  <EOS> اب اپنے پوتوں پوتیوں کو آنگن میں ہنستا کھیلتا دیکھ کر مجھے اپنے بچوں کا بچپن یاد آتا ہے تو کبھی اپنے بہن بھائی آس پاس دیکھنے لگتے ہیں۔  <EOS>   <EOP>  مجھے ایک صدمہ آج سے چند سال پیشتر پہنچا جب میرا ساتھی مجھے ہمیشہ کے لئے چھوڑ کر چلا گیا،اور یوں میں ہم دونوں کے لگائے گئے اس گلشن میں میں تنہا رہ گئی۔  <EOS> اپنے گھر کے آس پاس دیکھتی ہوں تو میری ساری ہمجولیاں رخصت ہو چکی ہیں سب کے آنگن سونے لگتے ہیں اور کبھی کبھار خود کو بہت تنہا بھی محسوس کرتی ہوں۔  <EOS>   <EOP>  مگر پھر اپنی ہی قسمت پہ ناز کرتی ہوں کہ اللہ پاک نے مجھے عمر دراز عطا فرمائی اور میں اپنے آنگن میں اپنی تیسری نسل پھلتی پھولتی دیکھ رہی ہوں۔  <EOS> یوں یہ گزشتہ ایک صدی کا قصہ تمام ہوتا ہے۔  <EOS>   <EOP>  <EOT>
خالدہ یوسف ”بوائز اینڈ گرلز اٹینشن پلیز“․․․․عائزہ نے اپنے موبائل فون پر نظریں جمائے بڑے موڈ میں کہا تو سب لڑکے لڑکیاں اس کی طرف متوجہ ہو گئے۔  <EOS> ”ایک زبردست ایس ایم ایس ہے،سُنیے گا۔  <EOS> “ ”Sure, Sure“ سب نے ایک ساتھ نعرہ لگایا تو عائزہ نے کمال شوق سے ایس ایم ایس پڑھ کر سنانا شروع کیا۔  <EOS> پورا گروپ ہمہ تن گوش تھا۔  <EOS>  ”ایک گھوڑے اور گدھے میں تکرار ہو رہی تھی کہ میں انسان کے لئے زیادہ کارآمد ہوں۔  <EOS> دونوں ایک دوسرے سے بڑھ چڑھ کر دلائل دے کر ثابت کرنے کی کوشش کر رہے تھے کہ وہ زیادہ کارآمد ہے۔  <EOS> دونوں بالآخر بی لومڑی کے پاس پہنچے۔  <EOS> لومڑی بھی ان دونوں کا فیصلہ کرنے میں ناکام رہی تو تینوں بندر کے پاس گئے کہ بندر کی عقلمندی پر تینوں کو اعتماد تھا۔  <EOS>  (جاری ہے)  <EOP>  مگر․․․․اب فیصلہ شیر کے ہاتھ میں ہے۔  <EOS>   <EOP>  “سوچ سمجھ کر فیصلہ کر․․․․․عائزہ چپ ہوئی اور کمرہ فلک شگاف قہقہوں سے گل و گلزار بن گیا۔  <EOS> اب سب ہی اپنے اپنے موبائلز کے Inboxes کھولے باری باری مزے لے لے کر ایس ایم ایسا سنا رہے تھے۔  <EOS> محفل کشت زعفران بنی ہوئی تھی۔  <EOS>   <EOP>  گرمیوں کی چھٹیوں میں سب کزنز بڑے تایا ابا کے گھر جمع تھے اور چھٹیوں کا خوب لطف اُٹھا رہے تھے۔  <EOS> چاروں بھائیوں کی اولاد پوری پوری مغرب کے رنگ میں رنگی ہوئی تھی۔  <EOS>   <EOP>  تایا ابا اور تائی اماں البتہ اس مغرب زدہ نسل سے بیزار رہتے تھے لیکن چونکہ خود بے اولاد تھے اس لئے بھائیوں کی اولاد کو ٹوکتے ہوئے گھبراتے تھے مبادا ناراض نہ ہو جائیں اور یہاں آنا ہی چھوڑ دیں جبکہ یہ میاں بیوی ان دنوں کا سال بھر انتظار کرتے تھے اور پھر سال بھر ان دنوں کی یاد میں باتیں کرتے گزار دیتے تھے لیکن آج تو تائی اماں کے صبر کا پیمانہ لبریز ہو گیا تھا۔  <EOS>   <EOP>  انہوں نے بچوں کا یہ روپ دراصل دیکھا ہی پہلی بار تھا ورنہ تایا ابا اور تائی اماں کے سامنے بچے بہت لئے دیے رہتے تھے۔  <EOS>   <EOP>  بچوں کی یہ باتیں تائی اماں نے کمرے سے ملحقہ برآمدے میں بیٹھ کر سنی تھیں۔  <EOS> وہ وہاں بیٹھ کر اپنی کیاری سے توڑی ہوئی بیلے کی کلیوں سے کنگن اور مالا پرور ہی تھیں کہ ان کی دیورانیوں کو ان کا یہ تحفہ بہت پسند تھا۔  <EOS> وہ اپنے کام میں مگن بچوں کی یہ لاحاصل گفتگو سن رہی تھیں جبکہ بچے ان کی موجودگی سے بے خبر تھے۔  <EOS>   <EOP>  تائی اماں اندر آئیں تو بچے یکدم چپ ہو گئے کہ مغرب زدہ ہونے کے باوجود بزرگوں کے ادب احترام سے نابلدنہ تھے۔  <EOS> بچوں کو اپنی طرف متوجہ پا کر تائی اماں بڑے رسان سے گویا ہوئیں۔  <EOS>   <EOP>  ”بچوں میں کافی دیر سے تم لوگوں کی باتیں سن رہی ہوں لیکن مجھے بے حد افسوس ہوا کہ تم لوگ اپنا قیمتی وقت بیکار کی باتوں میں ضائع کر رہے ہو۔  <EOS> محض دل لگی کے لئے․․․․“  <EOP>  ”لیکن تائی اماں ہم تو بے ضرر سے ایس ایم ایس ایک دوسرے سے شیئر کر رہے ہیں۔  <EOS>   <EOP>  اخلاقیات کے دائرے میں رہ کر۔  <EOS> “زعیم نہایت ادب سے گویا ہوا۔  <EOS> ”بالکل،بیٹا میں متفق ہوں تمہاری اس بات سے۔  <EOS> لیکن وہ کیا ہے کہ ہم جس دین کے پیروکار ہیں وہ ہمیں ان فضولیات سے بچنے کا حکم دیتا ہے۔  <EOS> ہمارے آقا کا ارشاد مبارک کا مفہوم ہے”انسان کے ایمان کی خوبی بے فائدہ چیزوں کو چھوڑ دینے میں ہے“اللہ تعالیٰ نے انسان کو اشرف المخلوقات بناتا ہے۔  <EOS>   <EOP>  انسان اس دنیا میں آخرت کمانے کے لئے آیا ہے لہٰذا اپنے رب کو راضی کرنے کے لئے اور جنت کی نعمتوں کو حاصل کرنے کے لئے اور درجات کو بلند کرنے کے لئے ہمیں اپنے ایک ایک سانس کو قیمتی بنانا ہے۔  <EOS> یہ دنیا دار العمل ہے اور ہمیں اس مہلت سے فائدہ اُٹھانا ہے نہ کہ خرافات میں ضائع کرنا ہے۔  <EOS> عمر کی پونجی کو قیمتی جانو اور اسے اپنی اور نوع انسانی کی فلاح کے لئے خرچ کرو۔  <EOS>   <EOP>  ”اس حدیث کی رو سے مسلمان کی صرف یہ ذمہ داری نہیں کہ گناہوں سے بچے بلکہ گناہوں کے ساتھ بیکار اور فضول کاموں سے بھی بچنا بے حد ضروری ہے۔  <EOS> فضول کام اور فضول بات وہ کہلاتی ہے جس سے دین و دنیا کا کوئی فائدہ نہ ہو یعنی فضول بات اور فضول کام میں گناہ نہ بھی ہو تو یہ کیا کم ہے کہ اتنے وقت میں جو آخرت کی کمائی ہو سکتی تھی اس سے محروم رہ گیا۔  <EOS>   <EOP>  اللہ تعالیٰ ہمیں وقت کی قدر کرنے کی توفیق عطا فرمائے کہ وقت کی دولت جو ”عمر“ کی صورت میں عطا کی گئی ہے اسے ہم توشئہ آخرت بنانے میں لگائیں تاکہ جب میدان حشر میں ہم بارگاہ ایزدی میں حاضر ہوں تو شرمندہ ہونے کے بجائے سرخرو ہوں۔  <EOS> “  <EOP>  سب بچے دم بخود تائی اماں کی یہ ایمان افروز باتیں سن رہے تھے اور تقریباً سب ہی ان کی باتوں کے قائل ہو چکے تھے اور حیران تھے کہ ان کے مما پاپا نے آج تک ایسی باتیں نہ بتائی تھیں۔  <EOS> وہ سب اپنے دلوں میں پختہ عہد کر رہے تھے کہ آئندہ وہ اپنے وقت کو کارآمد کاموں میں لگائیں گے تاکہ دین و دنیا میں ان کا بھلا ہو۔  <EOS>   <EOP>  <EOT>
سعد عثمان طارق، اسلام آباد ایک چھوٹی سی ریاست پر ایک بادشاہ حکومت کرتا تھا۔  <EOS> اسے شکار کھیلنے کا بہت شوق تھا۔  <EOS> ایک روز بادشاہ اپنے سپاہیوں کے ساتھ شکار کھیلنے نکلا۔  <EOS> راستے میں اسے ایک آدمی نظر آیا جو لکڑیاں کاٹ رہا تھا۔  <EOS> قریب ہی ایک گدھا بندھا ہوا تھا اور ایک جھونپڑی بھی نظر آ رہی تھی۔  <EOS> بادشاہ یہ دیکھ کر بہت حیران ہوا کہ اس غریب کی جھونپڑی بہت چھوٹی تھی اور اس میں صرف ایک آدمی ہی لیٹ سکتا تھا۔  <EOS>  بادشاہ کچھ دور تک گیا تو اچانک تیز آندھی اور طوفان شروع ہو گیا۔  <EOS> بادشاہ کے سپاہیوں نے فوراً اسے واپس جانے کا مشورہ دیا،لیکن بادشاہ نے کہا کہ تم سب واپس چلے جاؤ،میں تو اس آدمی کی جھونپڑی میں رات گزاروں گا۔  <EOS>  یہ سن کر تمام سپاہی حیرت زدہ رہ گئے۔  <EOS>  (جاری ہے)  <EOP>  ایک نے کہا کہ بادشاہ سلامت اس جھونپڑی میں مشکل سے ایک آدمی رہ سکتا ہے۔  <EOS> آپ ہمارے ساتھ واپس اپنے محل میں چلیں،مگر بادشاہ اپنی بات پر قائم تھا۔  <EOS>   <EOP>  اس نے کہا کہ تم سب کل صبح سویرے یہاں آ جانا۔  <EOS> میں یہ دیکھنا چاہتا ہوں کہ غریب آدمی اپنی زندگی کیسے گزارتا ہے؟چنانچہ جب اس کے تمام سپاہی واپس چلے گئے تو بادشاہ اس آدمی کی جھونپڑی میں پہنچ گیا۔  <EOS> وہ آدمی بہت خوش مزاج اور مہمان نواز تھا،اس نے بادشاہ کا بھرپور استقبال کیا۔  <EOS> اسے گرم دودھ پیش کیا جو اس کی پالتو بکری کا تھا۔  <EOS> پھر اس نے بادشاہ کو کچھ پیاز کے ساتھ ایک سوکھی روٹی دی،جو بادشاہ نے کسی نہ کسی طرح کھا لی۔  <EOS>   <EOP>  پھر اس نے بادشاہ کے سونے کا انتظام کیا،چونکہ جھونپڑی میں صرف ایک بستر تھا،اس لئے وہ خود باہر گھاس پر اپنے گدھے کے قریب سویا اور بادشاہ کو بستر پر لٹا دیا۔  <EOS>   <EOP>  پوری رات بادشاہ کو نیند نہیں آئی،کیونکہ اسے اپنے محل کے نرم بستروں پر سونے کی عادت تھی۔  <EOS> صبح اس نے اس آدمی سے پوچھا:”آخر تم شہر میں کیوں نہیں رہتے؟“  <EOP>  اس آدمی نے کہا:”بادشاہ سلامت!میرے پاس اتنے پیسے نہیں ہوتے کہ میں شہر کے کرائے برداشت کر سکوں،اس وجہ سے ادھر رہنے پر مجبور ہوں۔  <EOS> “  <EOP>  بادشاہ کو یہ سن کر بہت دکھ ہوا،اس نے فوراً اپنے محل کا ایک کمرا اسے مفت میں دینے کا حکم دیا اور شاہی خزانے سے اس کے لئے ماہانہ وظیفہ بھی جاری کروا دیا۔  <EOS>   <EOP>  <EOT>
حماد سلطان ایک دفعہ کا ذکر ہے کہ ایک بطخ دریا کے کنارے رہتی تھی۔  <EOS> وہ بیچاری ہمیشہ بیمار رہتی تھی۔  <EOS> ایک دن اس کی طبیعت زیادہ خراب ہو گئی تو وہ ڈاکٹر کے پاس گئی۔  <EOS> ڈاکٹر نے اسے بتایا کہ تمہاری بیماری ایسی ہے کہ تم جلد مر جاؤ گی۔  <EOS> اسے یہ سن کر صدمہ ہوا کیونکہ اس کے پاس ایک انڈا تھا۔  <EOS> اسے ڈر تھا کہ اگر میں مر گئی تو اس انڈے کا کیا ہو گا،جس کے خول سے جلد ہی بچہ نکلنے والا تھا اور پھر اس بچے کو کون سنبھالے گا،لہٰذا وہ اپنے سب دوستوں کے پاس گئی جو جنگل میں رہتے تھے۔  <EOS>  اس نے اپنے دوستوں کو اپنی ساری کہانی سنائی لیکن انہوں نے مدد کرنے سے انکار کر دیا۔  <EOS> بیچاری بطخ نے ان کی کافی منتیں کیں کہ خدا کے لئے تم لوگ مرنے کے بعد میرے بچے کو اپنے پاس رکھ لینا لیکن کسی نے اس کی بات نہ مانی۔  <EOS>  (جاری ہے)  <EOP>  بیچاری بطخ بھی کیا کرتی۔  <EOS> اس کے ذہن میں خیال آیا کہ کیوں نہ میں بھائی مرغے کے پاس جاؤں،وہ ضرور میری مدد کرے گا،لہٰذا وہ مرغے کے پاس گئی اور اسے سارا قصہ سنایا۔  <EOS>   <EOP>  ”مرغ بھائی!آپ میرے بچے کے ماموں جیسے ہو پلیز آپ ہی میرے بچے کو اپنے پاس رکھ لینا۔  <EOS> “  <EOP>  مرغا بولا! میں تمہارے بچے کو رکھ لیتا لیکن میری بیگم مرغی یہ بات نہیں مانے گی،لہٰذا مجھے بہت افسوس سے کہنا پڑ رہا ہے کہ میں یہ کام نہیں کر سکتا مجھے معاف کر دینا۔  <EOS> “  <EOP>  بطخ ادھر سے مایوس ہو کر اپنے گھر واپس آ گئی اور سوچنا شروع کر دیا کہ اب کیا کیا جائے۔  <EOS>   <EOP>  اچانک اس کے ذہن میں ایک ترکیب آئی اور اس نے موقع ڈھونڈ کر یہ کام انجام دے دیا اور خود جا کر ایک درخت کے کنارے بیٹھ گئی۔  <EOS> بطخ کی طبیعت بگڑ گئی اور ایسی بگڑی کہ وہ وہیں مر گئی۔  <EOS> جب مرغی کے بچے انڈوں سے باہر نکلے تو ان میں ایک بطخ کا بچہ بھی تھا۔  <EOS> مرغا سب جان گیا تھا کہ بطخ اپنا انڈا آنکھ بچا کر مرغی کے انڈوں کے ساتھ رکھ گئی ہے لیکن اس نے مرغی کو بتانا مناسب نہ سمجھا۔  <EOS>   <EOP>  مرغی نے کافی شور شرابہ کیا اور بولی’میرے بچوں کے ساتھ بطخ کا بچہ نہیں رہے گا۔  <EOS> “  <EOP>  مرغے نے اسے کافی سمجھایا لیکن مرغی نے اس کا کہنا نہیں مانا اور اپنے بچوں کو بھی منع کر دیا کہ بطخ کے بچے سے کسی کو بات نہیں کرنی ہے۔  <EOS> سب نے مرغی کی بات مان لی لیکن دو چوزوں نے اپنی ماں کی بات نہ مانی اور وہ جو خود کھاتے تھے۔  <EOS> اپنے ساتھ اس بطخ کے بچے کو بھی کھلاتے تھے۔  <EOS>   <EOP>  مرغی کو بطخ کے بچے سے سخت نفرت تھی ،وہ اسے دیکھنا بھی پسند نہیں کرتی تھی۔  <EOS>   <EOP>  ایک دن مرغی کے ذہن میں خیال آیا کہ ہم سب مل کر دریا کے کنارے سیر کو جائیں گے۔  <EOS> سب واپس آ جائیں گے اور بطخ کے بچے کو وہیں چھوڑ آئیں گے۔  <EOS> اس طرح اس سے جان چھوٹ جائے گی۔  <EOS> وہ لوگ سیر کو نکلے۔  <EOS> وہاں پہنچتے ہی ایک چوزہ دریا کے کنارے چلا گیا اور ڈوبنے لگا۔  <EOS>   <EOP>  یہ دیکھ کر مرغی زور زور سے چیخنے چلانے لگی،بطخ کے بچے کو تیرنا آتا تھا،اُس نے فوراً دریا میں تیرنا شروع کر دیا اور اس چوزے کو نکال کر باہر لے آیا۔  <EOS>   <EOP>  مرغی نے جب یہ دیکھا تو اسے اپنے کئے پر کافی شرمندہ ہوئی اور اس نے بطخ کے بچے سے معافی مانگ کر اسے اپنا بیٹا بنا لیا۔  <EOS> اس طرح وہ سب ہنسی خوشی رہنے لگے۔  <EOS>   <EOP>  دیکھا بچو!کیسے بطخ کے بچے نے مرغی کے بچے کو بچایا اور کیسے اس کا بھلا ہوا۔  <EOS> اسی لئے تو کہتے ہیں کہ کر بھلا تو ہو بھلا۔  <EOS>   <EOP>  <EOT>
تسنیم شریف آج ایمل کی گڑیا کی شادی تھی۔  <EOS> بارات بس آنے ہی والی تھی۔  <EOS> گڑیا کی جدائی کا سوچ سوچ کر ایمل کے ہاتھ پاؤں پھول رہے تھے۔  <EOS> اس کی تمام سہیلیاں گھر میں جمع تھیں اور ڈھولک بجا کر شادی کے گیت گا رہی تھیں۔  <EOS> ایمل نے ان سب پر ایک نظر ڈالی اور باورچی خانے کی راہ لی،جہاں سے اُٹھتی خوشبوئیں بتا رہی تھیں کہ کھانے کی تیاری مکمل ہے۔  <EOS>  ”امی!بریانی پک گئی؟“ ایمل نے پوچھا۔  <EOS>  امی نے مسکرا کر کہا:”ارے میری گڑیا!سب تیار ہے۔  <EOS> بریانی اور رائتہ بھی،کسٹرڈ اور شربت بھی۔  <EOS> کیا بارات آ گئی؟“ ’ابھی تو نہیں،فریال نے کہا تھا وہ چھے بجے آئے گی۔  <EOS> “ابھی اس کی بات مکمل بھی نہیں ہوئی تھی کہ شور بلند ہوا اور وہ بات ادھوری چھوڑ کر باہر کی جانب لپکی۔  <EOS>  (جاری ہے)  <EOP>  امی مسکراتے ہوئے پھر کھانے کی جانب متوجہ ہو گئیں۔  <EOS>   <EOP>  ایمل کی گڑیا کی شادی کا سوٹ امی نے خود سیا تھا۔  <EOS> سرخ شرارہ کُرتی اس پر چھوٹا سا دوپٹہ،جس پر لگا گوٹا امی سے پوچھ پوچھ کر ایمل نے خود ٹانکا تھا،پھر جہیز میں اس نے اپنے ہاتھوں سے ماچس کی خالی ڈبیوں سے صوفہ سیٹ بنایا تھا۔  <EOS> کترنوں سے بہت سارے سوٹ امی نے سی کر دیے تھے۔  <EOS> چھوٹے چھوٹے اسٹیل کے برتن بھی تھے،جو ایمل کو اس کی سالگرہ پر اس کی نانی نے دیے تھے اور سب سے قیمتی تو وہ ہار تھا،جو ابا جان نے جماعت سوم میں اول آنے پر ایمل کو دیا تھا۔  <EOS>   <EOP>  ایمل چوتھی جماعت میں پڑھتی تھی۔  <EOS> وہیں اس کی فریال سے دوستی ہوئی تھی اور آج اسی فریال کے گڈے سے اس کی گڑیا کی شادی تھی۔  <EOS> باراتی بھی اس کی ہم جماعت تھیں۔  <EOS> ایمل اور اس کی سہیلیوں نے باراتیوں کا استقبال مسکراہٹ اور کھلے بازوؤں سے کیا اور انھیں کمرے میں لا بٹھایا۔  <EOS>   <EOP>  ایک دفعہ پھر سب ڈھولک پر گیت گانے میں مگن تھیں کہ ایمل کو اُداس دیکھ کر فریال اس کے پاس آئی:”واہ ایمل جہیز تو تم نے بہت اچھا دیا ہے،مگر یہ اس صندوق میں کیا ہے؟“  <EOP>  ”اس میں کہانیوں کی میری کتابیں ہیں تمہارے گھر میں جب گڑیا فارغ ہوا کرے گی تو انھیں پڑھا کرے گی۔  <EOS>   <EOP>  “ایمل نے شرما کر جواب دیا۔  <EOS>   <EOP>  ”لو․․․․․فریال تو پورے دن تمہاری گڑیا سب کام کروائے گی،اسے فرصت ملے گی تو پڑھے گی نا۔  <EOS> “حمنہ بولی تو سب ہنسنے لگے۔  <EOS>   <EOP>  ”جی نہیں میں کوئی ظالم ساس نہیں ہوں جو اپنی گڑیا سے سارے دن کام کراؤں۔  <EOS> میں تو اسے پیار سے رکھوں گی اور یہ اسٹوریز تو ہم مل کر پڑھیں گے۔  <EOS> “  <EOP>  ”اوہو․․․․․اوہو․․․․․اوہ۔  <EOS>   <EOP>  “حمنہ نے پھر چوٹ کی۔  <EOS>   <EOP>  اس سے پہلے کہ فریال کچھ جواب دیتی التمش بھائی نکاح پڑھانے آ گئے۔  <EOS> آئے تو وہ نکاح پڑھانے تھے،مگر اس سے پہلے اپنے دوستوں کو پٹی پڑھانا نہیں بھولے تھے کہ جیسے ہی وہ نکاح شروع کریں اور سب کی توجہ ان کی طرف ہو وہ میز پر رکھے چھواروں کا تھال غائب کر دیں۔  <EOS> آخر ایمل نے پورے ایک پاؤ چھوارے ابا جان سے منگوائے تھے اور اپنے چھوٹے بھائی کو ایک بھی نہیں دیا تھا،سزا تو ملنی تھی۔  <EOS>   <EOP>  ساری لڑکیاں خاموش ہو کر بیٹھ گئیں۔  <EOS> التمش بھائی نے ٹوپی سر پر اچھی طرح جمائی اور ابھی صرف بسم اللہ ہی پڑھی تھی کہ ایک آواز گونجی:”ٹھیرو!یہ شادی نہیں ہو سکتی۔  <EOS> “  <EOP>  سب نے دروازے کی طرف دیکھا جہاں رانی غصے میں بھری کھڑی تھی۔  <EOS>   <EOP>  ”کیوں؟“فریال نے پوچھا۔  <EOS>   <EOP>  ”کیونکہ پہلے تم نے میری گڑیا کا رشتہ مانگا تھا اور جب میں نے ساری تیاری کر لی تو تم ایمل کے ہاں بارات لے آئیں۔  <EOS>   <EOP>  میں ایسا ہر گز نہیں ہونے دوں گی۔  <EOS> “  <EOP>  ”میرا گڈا ہے۔  <EOS> میری مرضی میں کسی سے بھی شادی کروں!ویسے بھی تمھاری گڑیا میٹرک فیل ہے اور میرا گڈا ایم اے پاس۔  <EOS> “فریال نے تنک کر اپنی معلومات کا رعب جھاڑا۔  <EOS>   <EOP>  ”اس ایم اے پاس گڈے کی تو ایسی کی تیسی،ٹافیاں تم نے مجھ سے کھائیں،روز اسکول میں میرے ساتھ کھاتی پیتی رہیں اور شادی ایمل کی گڑیا سے۔  <EOS>   <EOP>  ایسا ہر گز نہیں چلے گا۔  <EOS> “  <EOP>  رانی نے آگے بڑھ کر فریال کے بال پکڑ لیے۔  <EOS> فریال نے لات چلائی۔  <EOS> فریال کی سہیلیاں اسے چھڑانے آگے بڑھیں تو رانی کی سہیلیوں نے انھیں پکڑ لیا۔  <EOS> خوب دھینگا مشتی ہوئی۔  <EOS> کسی کے بال نوچے جا رہے تھے تو کسی کی ٹانگ مروڑی جا رہی تھی۔  <EOS> کوئی زمین پر پڑی کراہ رہی تھی تو کوئی مکے برسا رہی تھی۔  <EOS>   <EOP>  یہ دھما چوکڑی سن کر امی اندر آئیں تو ہکا بکا رہ گئیں۔  <EOS>   <EOP>  ایمل اور اس کی سہیلیاں ایک طرف کھڑی تھر تھر کانپ رہی تھیں۔  <EOS> رانی اور فریال ابھی تک گتھم گتھا تھیں۔  <EOS> امی کی آواز بھی دونوں کو ہوش میں نہ لا سکی تو انھوں نے آگے بڑھ کر دونوں کو چھڑایا:”یہ کیا بدتمیزی ہے۔  <EOS> انسانوں کی طرح بات کرو۔  <EOS> تم دونوں یہی کچھ سیکھنے اسکول جاتی ہو!“  <EOP>  فریال اور رانی ایک دوسرے کو غصے سے گھورتی رہیں۔  <EOS>   <EOP>  ”دیکھیے نا آنٹی!فریال نے پہلے میری گڑیا سے رشتہ کیا تھا۔  <EOS>   <EOP>  میں نے ہاں بھی کر دی تھی۔  <EOS> جب میں نے ساری تیاری کر لی تو ایمل کی گڑیا سے شادی کرنے آ گئی۔  <EOS> “رانی روتے ہوئے بولی۔  <EOS>   <EOP>  ”کیوں بیٹا فریال!جب آپ نے رانی سے بات طے کر رکھی تھی تو ایمل کو رشتہ کیوں دیا؟“  <EOP>  ”آنٹی!میرا گڈا ہے،میری مرضی میں کسی سے بھی شادی کروں،میں نے وہ رشتہ توڑ دیا۔  <EOS> “  <EOP>  ”سچ سچ بتاؤ نا کہ ایمل کی کہانی کی کتابیں اور کھلونے دیکھ کر تمہاری رال ٹپک پڑی۔  <EOS>   <EOP>  اسی لالچ میں تم نے ایمل کو رشتہ دیا ہے۔  <EOS> “  <EOP>  رانی چلائی تو فریال کو غصہ آ گیا۔  <EOS> اس نے ایک بار پھر رانی کے بال پکڑ لیے۔  <EOS> پھر سے ہاہا کار مچ گئی۔  <EOS> امی نے فریال کو قابو میں کیا اور زبردستی اسے ایک کرسی پر بٹھایا اور اس کے دونوں ہاتھ پکڑ کر خفگی سے کہا:”اک تو چوری اوپر سے سینہ زوری۔  <EOS> بھلا انسان وہ ہے جو اپنی زبان کا پاس رکھے اور وعدے کی پاس داری کرے۔  <EOS>   <EOP>  رشتہ طے کرنا بھی ایک طرح کا عہد ہی ہے۔  <EOS> ایک تو وعدہ خلافی کی دوسرے جھگڑا بھی کرتی ہو۔  <EOS> چلو جاؤ اپنے گھر اب یہ شادی واقعی نہیں ہو سکتی۔  <EOS> “امی نے فریال کو ڈپٹ کر اس کے دونوں ہاتھ چھوڑے اور اسے دروازے کا راستہ دکھایا۔  <EOS>   <EOP>  فریال غصے میں کھولتی ہوئی اُٹھی۔  <EOS> رانی کو دیکھ کر منہ پر ہاتھ پھیرا اور اپنی سہیلیوں کے ساتھ چلی گئی۔  <EOS> ایمل نے آگے بڑھ کر اپنی گڑیا کو دیکھا۔  <EOS>   <EOP>  اس ہنگامے کی زد میں وہ بھی آ گئی تھی۔  <EOS> اس کا ایک ہاتھ ٹوٹ گیا تھا۔  <EOS> قمیض پھٹ گئی تھی۔  <EOS> اس کی یہ حالت دیکھ کر ایمل کی آنکھوں میں آنسو آ گئے تو امی نے پیار سے ایمل کا گال تھپکا:”اچھا ہوا جو شادی سے پہلے ہی فریال کی اصلیت پتا چل گئی۔  <EOS> لالچی اور موقع پرست لوگوں سے دور کی دعا سلام اچھی۔  <EOS> ایسے لوگ کبھی کسی کے دوست نہیں ہوتے۔  <EOS> غم نہ کرو۔  <EOS> تمہاری اور رانی کی گڑیا کا بہت اچھا رشتہ آ جائے گا۔  <EOS>   <EOP>  اللہ پر بھروسا رکھو۔  <EOS> ان دونوں گڑیاؤں کی اِکٹھی برات آئے گی اور ہم سب مل کر ان کا استقبال کریں گے،کیوں رانی!“امی نے رانی کا ہاتھ پیار سے دبایا جو ابھی تک رو رہی تھی۔  <EOS> “چلو اب ساری بچیاں ہاتھ منہ دھو لیں۔  <EOS> میں کھانا لگاتی ہوں۔  <EOS> “  <EOP>  ”لیکن بھئی آئندہ رشتہ کرو تو خوب دیکھ بھال کے کرنا،کیونکہ آج امی کا بہت خرچہ ہو گیا ہے۔  <EOS> ‘التمش بھائی جو اس سارے ہنگامے سے فائدہ اُٹھا کر چھواروں سمیت غائب ہو گئے تھے،پھر سے آن موجود ہوئے۔  <EOS>   <EOP>  ان کی بات سن کر روتی ہوئی ایمل اور رانی کھلکھلا کر ہنس پڑیں۔  <EOS> انھیں ہنستا دیکھ کر التمش بھائی کو یقین ہو گیا کہ اگلی دفعہ کے چھوارے بھی پکے ہیں۔  <EOS>   <EOP>  <EOT>
محمد نوید مرزا ناصر دسویں جماعت کا طالب علم تھا اور پڑھائی سمیت ہر کام میں سُست تھا۔  <EOS> ایک دن اسکول میں اردو کے استاد کا لیکچر سن رہا تھا،انھوں نے کہا:”علامہ اقبال نے نئی نسل کو شاہین صفت کہا تھا۔  <EOS> ان کے ہر شعر میں کوئی نہ کوئی پیغام چھپا ہوتا ہے۔  <EOS> ایک شعر میں شاعرِ مشرق نے نوجوانوں سے خطاب کیا ہے۔  <EOS> اس میں بھی ایک نصیحت پوشیدہ تھی۔  <EOS>  جوانوں کو مری آہِ سحر دے پھر ان شاہیں بچوں کو بال و پَر دے اس شعر میں علامہ اقبال اللہ تعالیٰ کے حضور دعا کر رہے ہیں کہ اے میرے اللہ!میری قوم کے سارے نوجوانوں کو میری صبح کے وقت کی وہی فریاد عطا کرنے کی توفیق دے جو تُو نے مجھے دی ہے۔  <EOS> یہ شاہین بچے ہیں۔  <EOS> انھیں وہ بال و پَر یعنی وہ بازو اور پرواز کی وہ قوت عطا کر،جن کی مدد سے وہ بلندی پر پہنچ کر کامیابی حاصل کر لیں۔  <EOS>  (جاری ہے)  <EOP>  شاہین جیسی پرواز کے لئے ہمت،جستجو،بلند سوچ،محنت،ریاضت درکار ہے اور اس کے لئے قوم کو سُستی سے باہر نکلنا پڑے گا۔  <EOS> “  <EOP>  یہ سن کر ناصر تو جیسے کہیں کھو گیا تھا۔  <EOS> نوجوانوں کے لئے علامہ اقبال کی سوچ اور فکر کے بارے میں سوچتا رہا۔  <EOS> گھر آ کر وہ خلافِ معمول خاموش رہا۔  <EOS> دوپہر کا کھانا کھانے کے بعد وہ سو گیا۔  <EOS> خواب میں اس کی ملاقات علامہ اقبال سے ہوئی۔  <EOS>   <EOP>  انھوں نے تھپکی دیتے ہوئے ناصر سے کہا:”بیٹا!میں تم سب کا اقبال ہوں۔  <EOS> اُٹھو اور ایک نئی صبح کا آغاز کرو۔  <EOS> “  <EOP>  ناصر کی آنکھ کھلی تو اس نے ارادہ کیا کہ وہ اپنے آپ کو اقبال کے افکار کے مطابق ڈھالنے کی کوشش کرے گا۔  <EOS> ہر وقت سُست اور لا اُبالی سا نظر آنے والا لڑکا چند ہی دنوں میں بدل چکا تھا۔  <EOS> اب وہ صبح صبح اُٹھتا،نمازِ فجر ادا کرتا پھر صبح کی سیر کرتا اور پڑھائی پر بھی توجہ دیتا۔  <EOS>   <EOP>  اس کے اندر آنے والی اس تبدیلی پر لوگ حیران ہونے کے ساتھ خوش بھی تھے۔  <EOS>   <EOP>  امی ابو نے اس سے اس خوشگوار تبدیلی کا پوچھ ہی لیا۔  <EOS> جس پر اس نے اقبال کے اشعار اور خواب میں آنے والے حضرت علامہ اقبال کے بارے میں بتایا۔  <EOS>   <EOP>  ”شاباش بیٹے شاباش!“ناصر کے ابو نے خوش ہو کر کہا۔  <EOS>   <EOP>  پھر سب نے دیکھا کہ میٹرک کے امتحان قریب آتے ہی ناصر نے بھرپور محنت کی۔  <EOS> اس کے تمام پرچے بہت اچھے ہوئے۔  <EOS> تین ماہ بعد جب اس کا نتیجہ نکلا تو اس نے بہت اچھے نمبر حاصل کیے تھے۔  <EOS> وہ اپنے اسکول میں دوم آیا تھا۔  <EOS> اس کے والدین،اساتذہ اور بہن بھائی بہت خوش تھے۔  <EOS> اس خوشی میں شام کو گھر پر ایک تقریب کا اہتمام کیا گیا تو اس کا چہرہ خوشی سے کھِل اُٹھا۔  <EOS>   <EOP>  <EOT>
ثانی زہرا ندی کنارے ٹنکو کچھوا بیٹھا دھوپ سینک رہا تھا کہ جنگل سے اُچھلتا کودتا،دوڑتا ہوا ہنی خرگوش ندی کنارے آیا اور آتے ہی حسبِ معمول ٹنکو کچھوے کا مذاق اُڑاتے ہوئے بولا:”او سُست اور کاہل کچھوے!ورزش کیا کرو،تاکہ تم بھی میری طرح تیز رفتاری سے دوڑ سکو،کیا ندی کنارے پڑے رہتے ہو۔  <EOS> “ ہنی خرگوش کی باتیں سن کر ٹنکو کو بہت غصہ آیا اور اسے ریس لگانے کا چیلنج دے ڈالا۔  <EOS>  خرگوش دوڑ لگانے پر آمادہ ہو گیا۔  <EOS>  دونوں نے طے کیا کہ کل صبح اسی کنارے سے ندی کے ساتھ ساتھ دوڑتے ہوئے پہاڑی کے پاس لگے ہوئے پرانے درخت تک جائیں گے جو وہاں سے تقریباً ایک میل دور تھا۔  <EOS> کچھوا اور خرگوش اگلی صبح آنے کا کہہ کر رخصت ہوئے۔  <EOS> خرگوش جنگل میں اور کچھوا ندی میں چلا گیا۔  <EOS>  (جاری ہے)  <EOP>  ٹنکو کچھوا اپنے بھائیوں منکو اور ہنکو کو ڈھونڈنے لگا۔  <EOS>   <EOP>  انھیں تلاش کر کے اپنی اور خرگوش کی ریس کے متعلق بتایا اور ان سے مشورہ کرنے لگا۔  <EOS> تینوں نے خرگوش کو سبق سکھانے کی ترکیب کے بارے میں سوچ بچار شروع کر دی۔  <EOS>   <EOP>  ہنکو نے ایک ترکیب بتائی اور تینوں کچھوے مسکرانے لگے۔  <EOS> اب ٹنکو کچھوا پرانے درخت کی جانب روانہ ہو گیا اور طے شدہ پروگرام کے مطابق منکو آدھے میل کے فاصلے پر لگی جھاڑیوں میں چلا گیا۔  <EOS>   <EOP>  صبح ہوتے ہی ہنکو ندی کنارے آ بیٹھا۔  <EOS> کچھ ہی دیر گزری تھی کہ خرگوش بھی جنگل سے نکل کر ہنکو کے پاس آ پہنچا۔  <EOS> خرگوش بہت پُرجوش تھا اور کچھوے کو طنز بھری نظروں سے دیکھ رہا تھا۔  <EOS> طے شدہ جگہ سے دونوں نے ریس لگانا شروع کی۔  <EOS> ریس شروع ہوتے ہی خرگوش تیزی سے دوڑنے لگا۔  <EOS> ہنکو کچھوا کچھ دور چلنے کے بعد واپس ندی میں چلا گیا۔  <EOS> منکو کچھوا جو کہ پہلے ہی آدھے میل دور خرگوش کا انتظار کر رہا تھا خرگوش کو آتا دیکھ کر جھاڑیوں سے نکل کر ندی کنارے چلنے لگا۔  <EOS>   <EOP>  جوں ہی خرگوش دوڑتا ہوا قریب پہنچا تو کچھوے کو دیکھ کر حیران رہ گیا اور کوئی بات کہے بغیر تیزی سے دوڑنے لگا۔  <EOS> دوڑتے دوڑتے خرگوش تھک بھی گیا تھا،مگر ریس جیتنے کی کوشش میں ہانپتا ہوا مسلسل دوڑے چلا جا رہا تھا۔  <EOS> ادھر ٹنکو کچھوا ریس کے اختتامی ہدف یعنی پرانے درخت تک آدھی رات کو ہی پہنچ چکا تھا۔  <EOS> دور سے خرگوش کو آتا دیکھ کر پرانے درخت کے بالکل قریب چلنے لگا۔  <EOS>   <EOP>  جونہی خرگوش نے ٹنکو کچھوے کو پہلے پہنچتے دیکھا تو ہمت ہار گیا اور وہ تھک کر چُور بھی ہو چکا تھا۔  <EOS> اب آہستہ آہستہ چلتا ہوا کچھوے کے قریب پہنچا اور اپنی ہار مان گیا۔  <EOS> کچھوا ریس جیت چکا تھا اور خرگوش سر جھکائے تھکے تھکے قدموں سے آہستہ آہستہ یہ سوچتا ہوا واپس جا رہا تھا کہ آخر کچھوا ریس جیت کیسے گیا!لیکن اس کی سمجھ میں یہ بات آج تک نہیں آئی۔  <EOS>   <EOP>  <EOT>
محمد علی، لاہور مری ایک خوبصورت شہر ہے،جہاں مختلف علاقوں سے لوگ گھومنے آتے ہیں۔  <EOS> ارد گرد کے علاقے جہاں پہاڑ اور بڑے درخت ہیں،وہاں کئی قسم کے جانور رہتے ہیں۔  <EOS> بندروں کے خاندان بھی وہاں بڑی تعداد میں ہیں،ان میں ایک بندر بہت لالچی اور شرارتی تھا۔  <EOS>  اس کا ایک پسندیدہ مشغلہ کھانا اور چیزیں چوری کرنا تھا۔  <EOS> شروع شروع میں اس بندر نے ایک دن اپنی پڑوسن گلہری کا ذخیرہ کیا ہوا کھانا چرایا اور پھر وہ آہستہ آہستہ انسانوں سے بھی کھانا چھیننا شروع کر دیا۔  <EOS>  ایک دن اس کی نظر سڑک کے دوسری جانب پکی ہوئی خوبانیوں سے لدے ہوئے درخت پر پڑی۔  <EOS> اس کے منہ میں پانی بھر گیا اور اس نے بے صبری سے اپنے ہونٹ چاٹے۔  <EOS> سڑک کے دوسری طرف جانے کے لئے اس نے ایک چلتی ہوئی گاڑی پر چھلانگ لگائی اور گرتے گرتے بچا۔  <EOS>  (جاری ہے)  <EOP>  پھر گاڑی سے چھلانگ لگا کر ایک درخت کی ٹہنی سے جھولتا ہوا اور ایک درخت سے دوسرے درخت پر چھلانگیں لگاتا ہوا خوبانی کے درخت پہ جا پہنچا۔  <EOS>   <EOP>  وہ خوبانیاں توڑتا جاتا اور کھاتا جاتا۔  <EOS> بہت سی خوبانیاں اس نے ہاتھ میں پکڑ رکھی تھیں۔  <EOS> اچانک ٹہنی اس کے ہاتھ سے چھوٹ گئی اور وہ بلندی سے سڑک پہ جاتے ہوئے سائیکل سوار کے ٹوکرے میں گرا۔  <EOS> سائیکل سوار کا توازن برقرار نہ رہا اور وہ سائیکل سمیت جھاڑی میں جا گرا۔  <EOS> ٹوکری گلاب کی پنکھڑیوں سے بھری ہوئی تھی،اس لئے بندر کو چوٹ نہیں لگی،اسی دوران بندر کو احساس ہوا کہ لالچ بُری بلا ہے۔  <EOS>   <EOP>  بندر جان بچ جانے پہ شکر ادا کرتا اور شرمندگی محسوس کرتا ہوا اُچھل کر باہر نکلا اور سہما ہوا ایک دیوار پر جا بیٹھا۔  <EOS> تھوڑی دیر بعد اس کی نظر دو لڑکوں پر پڑی جو اپنے ہاتھوں میں پاپ کارن کا ایک بڑا تھیلا پکڑے ہوئے تھے۔  <EOS> یہ دیکھ کر بندر کے ذہن سے اچھا بننے کے خیالات اُڑ گئے اور اس نے لڑکوں پر چھلانگ لگا دی۔  <EOS> لڑکوں سے پاپ کارن بیگ چھین کر سڑک پر اندھا دھند بھاگا۔  <EOS> بندر کو احساس ہی نہیں تھا رہا کہ وہ سڑک کے بیچو بیچ بھاگ رہا ہے۔  <EOS> اسی دوران ایک گاڑی آئی جس کا ڈرائیور اپنے فون پر بات کرنے میں مشغول تھا۔  <EOS> ڈرائیور اور بندر دونوں کا سڑک پر دھیان نہیں تھا۔  <EOS> اچانک گاڑی کا پہیا بندر پہ چڑھ گیا اور بندر اپنی جان سے گیا۔  <EOS>   <EOP>  <EOT>
شازیہ کاشف، کراچی علی آج پہلی بار اپنے بابا کے ساتھ جنگل میں شکار کھیلنے جا رہا تھا۔  <EOS> جنگل پہنچ کر اس کے بابا نے خیمہ نصب کیا اور علی کے ہمراہ اپنا تیر کمان سنبھال کر جانور کی تلاش میں نکل گئے۔  <EOS> تھوڑی دور چلنے کے بعد انھیں ایک چھوٹا سا ہرن کا بچہ گھاس چرتے نظر آیا۔  <EOS> علی کے بابا اسے تیر مار کر زخمی کر کے زندہ پکڑنا چاہتے تھے۔  <EOS>  تھوڑی سی کوشش کے بعد وہ اسے پکڑنے میں کامیاب ہو گئے اور اپنے ساتھ خیمے میں لے آئے۔  <EOS> وہاں انھوں نے ننھے ہرن کو رسی سے باندھ دیا۔  <EOS> دوپہر کا کھانا کھا کر وہ کچھ دیر لیٹ گئے،تاکہ تازہ دم ہو کر واپس گھر جا سکیں۔  <EOS> بابا جلد ہی سو گئے،مگر علی کی آنکھوں سے نیند کوسوں دور تھی۔  <EOS> وہ معصوم ہرن کو دیکھ رہا تھا جو کونے میں اُداس کھڑا تھا۔  <EOS>  (جاری ہے)  <EOP>  علی کو لگا شاید اس کی آنکھوں میں آنسو ہیں۔  <EOS>   <EOP>  اچانک علی نے باہر کوئی عجیب سی آواز سنی۔  <EOS> اس نے خیمے سے باہر جا کر دیکھا تو وہاں دو ہرن کھڑے اونچی اونچی آوازیں نکال رہے تھے۔  <EOS> ان کی آواز سن کر خیمے میں موجود ننھا ہرن بھی ٹھیک ویسے ہی چیخا۔  <EOS>   <EOP>  علی فوراً سمجھ گیا کہ یہ دونوں ہرن،ننھے ہرن کے ماں باپ ہیں،جو اپنے بچے کو ڈھونڈتے ہوئے یہاں تک آئے ہیں۔  <EOS>   <EOP>  علی نے اندر جا کر رسی کھول کر اسے آزاد کر دیا۔  <EOS>   <EOP>  ٹھیک اسی لمحے ہرن کے شور کی وجہ سے بابا کی آنکھ کھل گئی۔  <EOS> بابا نے سوالیہ نظروں سے بیٹے کی جانب دیکھا۔  <EOS> علی نے کہا:”بابا!آپ کو کیسا لگے گا،اگر کوئی مجھے آپ سے اور ماما سے دور کر دے؟“  <EOP>  بابا ایک لمحے میں علی کی بات کی گہرائی سمجھ گئے۔  <EOS> جلد ہی ننھا ہرن خوشی سے چھلانگیں مارتا اپنے والدین کے ساتھ جنگل میں غائب ہو گیا تھا۔  <EOS> ننھے علی نے اپنے بابا کو سچی خوشی کا مفہوم عملی طریقے سے سکھا دیا تھا۔  <EOS>   <EOP>  <EOT>
نذیر انبالوی چچا جان اپنے بھتیجے عمر سے بہت محبت کرتے تھے۔  <EOS> اپنی لائبریری کی چابیاں وہ عمر کے ہی حوالے کیا کرتے تھے۔  <EOS> ایک دن وہ شہر سے باہر گئے ہوئے تھے۔  <EOS> عمر لائبریری سے کوئی کتاب لے کر اُتر رہا تھا۔  <EOS> بارش بند ہو چکی تھی،لیکن سیڑھیوں پر پھسلن تھی،جس سے اس کا پاؤں پھسل گیا۔  <EOS> وہ اپنا توازن برقرار نہ رکھ سکا۔  <EOS> سیڑھیوں سے گرتے ہوئے عمر نے چیخ ماری۔  <EOS>  امی جان اور آپی دوڑی آئیں۔  <EOS>  ”ہائے میری ٹانگ،مجھ سے چلا نہیں جا رہا،ہائے میری ٹانگ۔  <EOS> “عمر کا ہاتھ دائیں ٹانگ پر تھا۔  <EOS>  آپی کے فون کرتے ہی ریسکیو والے آ گئے۔  <EOS> ڈاکٹر صاحب نے ایکسرے دیکھ کر بتایا کہ ٹانگ دو جگہ سے ٹوٹ گئی ہے،اب سوائے آپریشن کے کوئی راستہ نہیں ہے۔  <EOS> کچھ دیر بعد ابا جان بھی آ گئے۔  <EOS>  (جاری ہے)  <EOP>  چچا جان کو اطلاع ملی تو وہ بھی سب کچھ چھوڑ کر بذریعہ جہاز آ گئے۔  <EOS>   <EOP>  جب انھیں معلوم ہوا کہ آپریشن کرنا پڑے گا تو چچا جان نے کہا:”اگر ڈاکٹر کا یہ مشورہ ہے تو دیر مت کیجیے،میں تین چار گھنٹے میں آ جاؤں گا۔  <EOS> “  <EOP>  چچا جان جب اسپتال پہنچے تو عمر کو آپریشن تھیٹر سے باہر لایا جا چکا تھا۔  <EOS> انھوں نے کہا:”یہ سب میری وجہ سے ہوا ہے۔  <EOS> “  <EOP>  چچا جان کی بات سن کر عمر کے ابو جان نے کہا:”تم ایسا کیوں سوچتے ہو،جو ہونا ہوتا ہے،وہ ہو کر رہتا ہے۔  <EOS>   <EOP>  اللہ تعالیٰ نے چاہا تو عمر جلد صحت یاب ہو جائے گا،وہ پہلے کی طرح دوڑے گا،بھاگے گا۔  <EOS> “  <EOP>  دو دن بعد عمر اسپتال سے گھر آ گیا۔  <EOS> چچا جان اس کا دل بہلانے کے لئے اسے کہانیاں سناتے،اس سے بار بار پوچھتے کہ کیا کھانے کو دل کر رہا ہے؟  <EOP>  ”چچا جان!ایک سوال کا جواب تو دیجیے۔  <EOS> “عمر نے اپنی ٹانگ پر ہاتھ رکھ کر کہا۔  <EOS>   <EOP>  ”ہاں ہاں،ضرور پوچھو کیا پوچھنا چاہتے ہو؟“  <EOP>  ”چچا جان!کیا میں پہلے کی طرح چل پاؤں گا،فٹ بال یا کرکٹ کھیل سکوں گا؟“  <EOP>  ”ہاں بالکل،کیوں نہیں،تم دوڑو گے،بھاگو گے،پہلے کی طرح اُچھل کود کرو گے،اللہ تعالیٰ سے اچھی اُمید لگانا چاہیے۔  <EOS>   <EOP>  “  <EOP>  عمر آنکھیں بند کر کے کسی سوچ میں کھو گیا۔  <EOS> اس کو وہ دن یاد آ گیا تھا جب وہ اپنے دوست احمد کے ساتھ کرکٹ کھیل کر گھر واپس آ رہا تھا۔  <EOS> گراؤنڈ سے مارکیٹ کی طرف جانے والی سڑک پر جاتے ہوئے ان کی نظر ایک لڑکے پر پڑی۔  <EOS> وہ بیساکھی کو بغل میں دبائے آہستہ آہستہ چل رہا تھا۔  <EOS> احمد نے عمر کی طرف دیکھا۔  <EOS> آنکھوں ہی آنکھوں میں شرارتی منصوبہ طے ہو چکا تھا۔  <EOS>   <EOP>  احمد اور عمر بیساکھی کے سہارے چلتے ہوئے لڑکے کی طرف بڑھے۔  <EOS> اگلے ہی لمحے لڑکے کی بیساکھی عمر کے ہاتھوں میں تھی اور احمد لڑکے کے گرد چکر لگا رہا تھا۔  <EOS> لڑکے کا نام عرفان تھا۔  <EOS>   <EOP>  ”خدا کا خوف کرو،میری بیساکھی واپس کر دو،میں گر جاؤں گا،میری بیساکھی دے دو۔  <EOS> “عرفان نے التجا کی۔  <EOS>   <EOP>  ”چلو،رک کیوں گئے،تم چل سکتے ہو،چلو۔  <EOS> “عمر نے بیساکھی لہراتے ہوئے کہا۔  <EOS>   <EOP>  ”میں گر جاؤں گا،میں بیساکھی کے بغیر چل نہیں پاؤں گا،خدا کے واسطے میری بیساکھی واپس کر دو۔  <EOS> “  <EOP>  عرفان کی باتوں کا عمر اور احمد پر ذرا بھی اثر نہیں ہو رہا تھا۔  <EOS> انھیں تو عرفان کو تنگ کر کے لطف آ رہا تھا۔  <EOS> عرفان لڑکھڑایا اور کیچڑ میں گر گیا۔  <EOS> اگر ایک آدمی عرفان کی مدد کو نہ آتا تو وہ اسے مزید تنگ کرنے کا ارادہ رکھتے تھے۔  <EOS> وہ آدمی انھیں پکڑنے کے لئے دوڑا تو عمر بیساکھی سڑک پر گرا کر احمد کے ساتھ وہاں سے بھاگ کھڑا ہوا۔  <EOS>   <EOP>  ”میں نے اچھا نہیں کیا تھا۔  <EOS> “عمر کی بڑبڑاہٹ سن کر چچا چونک اُٹھے،عمر سوتا بن گیا۔  <EOS>   <EOP>  جب اسے کمرے میں لیٹے لیٹے گھبراہٹ محسوس کرتا تو چچا جان اسے وھیل چیئر پر باہر لے جاتے۔  <EOS> باہر تو سب کچھ پہلے جیسا ہی تھا۔  <EOS> کچھ بھی تو تبدیل نہیں ہوتا تھا۔  <EOS> اس کے دوست بھی معمول کے مطابق کرکٹ کھیلنے کے لئے گراؤنڈ میں جا رہے تھے۔  <EOS> وہ گھر میں قید ہو کر رہ گیا تھا۔  <EOS>   <EOP>  ایک شام عمر کے دوست اس سے ملنے آئے تو عمر نے ان سے عرفان کے بارے میں پوچھا۔  <EOS> احمد نے جھٹ کہا:”وہ وہیں بیساکھی لئے پھرتا رہتا ہے،ویسے اس دن اسے تنگ کرنے کا مزہ بہت آیا تھا۔  <EOS> “  <EOP>  ”میں جب بیساکھی لے کر باہر نکلوں گا تو کیا تم مجھے بھی تنگ کرو گے؟“عمر کے سوال پر تو سب کو چپ لگ گئی تھی۔  <EOS>   <EOP>  ”بولو،جواب دو،میں بھی تو اب لنگڑا ہوں،نہ جانے کب اپنے پاؤں پر چل پاؤں گا۔  <EOS>   <EOP>  “عمر کی باتوں نے تو اس کے دوست کے دل کو چیر کر رکھ دیا تھا۔  <EOS> احمد نے احسن اور محسن کی طرف دیکھا۔  <EOS> سعد کا سر بھی جھکا ہوا تھا۔  <EOS> سب شرمندہ تھے۔  <EOS> چچا جان دروازے میں کھڑے سب سن اور جان چکے تھے۔  <EOS> اب وہ عمر کی پریشانی بھی سمجھ چکے تھے۔  <EOS> جب عمر کے دوست واپس جانے لگے تو انھوں نے احمد کو روک لیا۔  <EOS>   <EOP>  ”عرفان!کیا روزانہ کھیل دیکھنے آتا ہے؟“چچا جان نے پوچھا۔  <EOS>   <EOP>  ”جی چچا جان!وہ ہر روز گراؤنڈ کے پاس نظر آتا ہے۔  <EOS> بیساکھی اس کی بغل میں ہوتی ہے۔  <EOS> “احمد نے بتایا۔  <EOS>   <EOP>  اگلے دن پھر عمر کے تمام دوست اس کے گرد بیٹھے ہوئے تھے۔  <EOS> چچا جان جب کمرے میں آتے تو سب ان کے احترام میں کھڑے ہو گئے۔  <EOS>   <EOP>  ”عمر کوئی آپ سے ملنے کے لئے آیا ہے۔  <EOS> “  <EOP>  ”کون ہے وہ؟“ عمر نے پوچھا۔  <EOS>   <EOP>  ”خود ہی دیکھ لو۔  <EOS> “یہ کہہ کر چچا جان کمرے سے باہر گئے۔  <EOS>   <EOP>  چند لمحوں بعد وہ واپس آئے تو ان کے ساتھ عرفان بیساکھی کے سہارے آہستہ آہستہ چلتے ہوئے کمرے میں داخل ہوا۔  <EOS> اسے دیکھ کر سب کے سر شرم سے جھک گئے۔  <EOS> عمر نے روتے ہوئے اپنے سلوک کی معافی مانگی۔  <EOS> عرفان نے سب کو مخاطب کیا:”میں آپ سب کو معاف کرتا ہوں،میرے لئے دعا کرو،مجھے جس کی تلاش ہے،وہ مجھے مل جائے۔  <EOS> “  <EOP>  ”کون ہے وہ؟“احسن نے پوچھا۔  <EOS>   <EOP>  ”وہی جس کو میں نے بارہا لنگڑا کہہ کر تنگ کیا تھا۔  <EOS> اب بیساکھی میرا سہارا بنی ہوئی ہے۔  <EOS> اس کا نام اظہار ہے۔  <EOS> وہ مجھے ہر لمحہ یاد آتا ہے،میں اسے لنگڑا کہہ کر بھاگ جاتا تھا،ایک دن اسے لنگڑا کہہ کر بھاگ رہا تھا تو ایک گاڑی سے ٹکرا گیا،میری جان تو بچ گئی،مگر ایک ٹانگ کی ہڈی ایسے ٹوٹی کہ علاج کے باوجود اپنی ٹانگ پر نہ چل سکا۔  <EOS> مجھے طویل عرصے سے اظہار کی تلاش ہے،وہ مل جائے تو اس سے اپنے رویے کی معافی مانگوں،شاید اس طرح میرے دل کو قرار آ جائے۔  <EOS>   <EOP>  “عرفان یہ کہتے ہوئے آب دیدہ ہو گیا تھا۔  <EOS>   <EOP>  اچانک چچا کی آواز کمرے میں گونجی:”تمہاری تلاش ختم ہوئی،اظہار میرے دوست احسان کا بیٹا ہے،میں اسے یہاں لا سکتا ہوں۔  <EOS> “  <EOP>  ”کیا ایسا ہو سکتا ہے؟“عرفان نے آنسو پوچھتے ہوئے کہا۔  <EOS>   <EOP>  ”کل ہم دوبارہ یہاں اکٹھے ہوں گے۔  <EOS> “چچا جان بولے۔  <EOS>   <EOP>  اگلے دن جب اظہار اور عرفان کا آمنا سامنا ہوا تو دونوں اپنی بغلوں میں بیساکھیاں دبائے آگے بڑھے۔  <EOS>   <EOP>  وہاں موجود سبھی انھیں بغل گیر ہوتے دیکھ کر بہت خوش ہوئے۔  <EOS> عرفان نے معافی کے کلمات زبان سے ادا کرنے چاہے تو اظہار نے فوراً کہا:”میں ہر بات بھول چکا ہوں،تم بھی سب کچھ بھول جاؤ۔  <EOS> کسی کو تکلیف مت پہنچاؤ،ورنہ وہ تکلیف لوٹ کر تمہارے پاس آ جائے گی۔  <EOS> “  <EOP>  اظہار کی باتوں سے عرفان کی پریشانی جاتی رہی تھی۔  <EOS> جب دونوں وہاں سے جانے لگے تو عمر نے کہا:”میرے لئے دعا کرنا کہ میں اپنے پیروں پر چل پاؤں۔  <EOS> “  <EOP>  اظہار اور عرفان یک زبان ہو کر بولے:”ان شاء اللہ تم بہت جلد اپنے پاؤں پر چل پاؤں گے۔  <EOS> “  <EOP>  <EOT>
پروفیسر خلیل جبار گاؤں میں ماسٹر اکبر علی کی سخت مزاجی مشہور تھی۔  <EOS> والدین ان کی سخت مزاجی کے باوجود اپنے بچوں کو ان ہی سے تعلیم دلانے میں خوشی محسوس کرتے تھے۔  <EOS> وہ ایک قابل اور فرض شناس استاد تھے۔  <EOS> اپنے کام میں کبھی غفلت نہیں برتتے تھے۔  <EOS> ان سے تعلیم حاصل کرنے والے بچے اب بڑے اور اعلیٰ عہدوں پر کام کر رہے ہیں۔  <EOS> اپنے ان شاگردوں پر ماسٹر اکبر علی کو فخر بھی تھا۔  <EOS>  ماسٹر اکبر علی کے سر پر ہر وقت جناح کیپ ہوتی تھی۔  <EOS> جناح کیپ پہننے کی وجہ یہ تھی کہ ان کے سر پر بال برائے نام تھے۔  <EOS> گنجے سر کو چھپانے کے لئے جناح کیپ کا استعمال کرنے پر مجبور تھے۔  <EOS>  ان کے رعب و دبدبے سے بچے خوف زدہ رہتے تھے۔  <EOS> مجال ہے کلاس میں کوئی شور کرے یا ان کے سامنے کسی کی آواز نکل جائے۔  <EOS>  (جاری ہے)  <EOP>  جماعت میں اگر کسی کی آواز گونجتی تو وہ صرف ماسٹر اکبر علی کی ہوتی تھی۔  <EOS>   <EOP>  آج ماسٹر اکبر علی ناشتہ کیے بغیر ہی اسکول آ گئے تھے۔  <EOS> بیوی نے کسی بچے کے ہاتھ ناشتہ بھیج دیا تھا۔  <EOS> وہ جس دن بھی بغیر ناشتہ کیے جاتے تھے،اہلیہ اسکول ناشتہ ضرور بھیج دیتی تھیں۔  <EOS> جب وہ ناشتہ کر رہے ہوتے تھے،تب ان کی ہدایت تھی کہ کسی ایسی چیز کے بارے میں بات نہ کی جائے جس سے ان کو کراہیت آ جائے۔  <EOS> گندگی پر بیٹھنے والی مکھی یا کوئی حشرات کا ذکر کرنے سے ان کا جی متلا جاتا۔  <EOS>   <EOP>  بچے بھول کر بھی ایسی چیزوں کا ذکر نہیں کرتے تھے۔  <EOS> ماسٹر صاحب بچوں کو پڑھانے کے ساتھ مکھیوں کو اُڑا بھی رہے تھے۔  <EOS>   <EOP>  ناشتہ دیکھ کر ان کی بھوک چمک اُٹھی تھی۔  <EOS> ماسٹر صاحب نے ناشتہ کرنا شروع کر دیا۔  <EOS> آج نہ جانے کہاں سے بڑی تعداد میں مکھیاں اندر آ گئیں تھیں۔  <EOS> وہ ایک نوالہ منہ میں رکھتے اور پھر دوسرے ہاتھ سے مکھیوں کو بھگاتے جاتے تھے۔  <EOS>   <EOP>  عثمان کی جب سبق سنانے کی باری آئی۔  <EOS>   <EOP>  وہ ڈرتے،ڈرتے ان کے پاس گیا۔  <EOS> اسے ماسٹر صاحب سے بہت ڈر لگتا تھا۔  <EOS> عثمان نے کتاب میں دیکھ کر سبق پڑھنا شروع کر دیا۔  <EOS> سبق پڑھتے ہوئے اچانک اس کی نظر کٹوری میں موجود سالن پر پڑی۔  <EOS> دو مکھیاں شوربے میں ڈبکیاں لگا چکی تھیں اور شوربے سے باہر نکلنے کی بھرپور کوشش میں تھیں،مگر کامیاب نہیں ہو رہی تھیں۔  <EOS> عثمان ماسٹر صاحب کو ان مکھیوں کے بارے میں بتانا چاہتا تھا،لیکن بتانے کی جرأت نہیں کر پا رہا تھا۔  <EOS>   <EOP>  جب اس سے نہ رہا گیا،وہ بول پڑا:”ماسٹر صاحب!مکھیاں․․․․․“  <EOP>  ”مجھے بھی پتا ہے،آج مکھیاں بہت آ گئیں ہیں۔  <EOS> “انھوں نے کتاب کی طرف دیکھتے ہوئے کہا۔  <EOS>   <EOP>  ”جج․․․․․جی․․․․․“عثمان کے منہ سے نکلا۔  <EOS>   <EOP>  ”عثمان بیٹے!جب کوئی کچھ کھا رہا ہو،اس موقع پر مکھی اور گندی چیزوں کا ذکر نہیں کرنا چاہیے۔  <EOS> “  <EOP>  ”جی“عثمان نے کہا۔  <EOS>   <EOP>  عثمان نے مکھیوں کو نظر انداز کرنے کی کوشش کی،لیکن کامیاب نہ ہو سکا تھا،سبق پڑھتے ہوئے بار بار اس کی توجہ ان مکھیوں کی طرف ہی جا رہی تھی،ان مکھیوں نے اب شوربے میں تیرنا بند کر دیا تھا اور وہ جان کی بازی ہار چکی تھیں۔  <EOS> ماسٹر صاحب کی ساری توجہ سبق پڑھانے پر تھی۔  <EOS> ان کو شوربے میں مری ہوئی مکھیاں نظر نہیں آ رہی تھیں۔  <EOS> جب وہ دونوں مکھیاں ان کے نوالے میں آئیں تو عثمان سے نہ رہا گیا اور وہ بول پڑا:”م․․․․․․مم․․․․․․ماسٹر صاحب!مکھیاں․․․․․․“  <EOP>  ابھی آگے کچھ کہنا چاہ رہا تھا کہ ماسٹر صاحب کے غصے سے گھورنے پر وہ اپنا جملہ مکمل ادا نہ کر سکا اور خاموش ہو گیا۔  <EOS>   <EOP>  وہ اس وقت تک خاموش رہا،جب تک ماسٹر اکبر علی نے ناشتہ ختم نہ کر لیا۔  <EOS> ناشتہ ختم کر کے انھوں نے عثمان کی طرف دیکھا اور بولے:”’اب بولو،تم کیا کہنا چاہ رہے تھے؟“  <EOP>  ”ماسٹر صاحب!اب کوئی فائدہ نہیں ہے۔  <EOS> “اس نے کہا۔  <EOS>   <EOP>  ”جب میں ناشتہ کر رہا تھا،اس وقت خوب مکھی،مکھی کر رہے تھے،اب کہہ رہے ہو،مکھیوں کے ذکر سے کوئی فائدہ نہیں،کیا ان کا ذکر کرنے سے فائدہ بھی ہوتا ہے؟“وہ بولے۔  <EOS>   <EOP>  ”وہ․․․․․․وہ․․․․․مکھیاں․․․․․گئیں۔  <EOS> “عثمان نے کہا۔  <EOS>   <EOP>  ”کہاں گئیں؟“ماسٹر صاحب نے عثمان کے کان مروڑے۔  <EOS>   <EOP>  ”وہ پیٹ میں گئیں۔  <EOS> “  <EOP>  ”تم پڑھنے آتے ہو،یا مکھیاں کھانے؟“  <EOP>  ماسٹر صاحب کی بات پر پوری لڑکوں کے چہروں پر مسکراہٹ آ گئی،لیکن وہ زور سے نہیں ہنسے۔  <EOS>   <EOP>  ”ماسٹر صاحب!وہ میرے پیٹ میں نہیں گئیں۔  <EOS>   <EOP>  “  <EOP>  ”تو پھر کس کے پیٹ میں گئیں؟“ماسٹر صاحب اس کی بات پر چونکے۔  <EOS>   <EOP>  ”ماسٹر صاحب!آپ کے پیٹ میں گئیں۔  <EOS> “  <EOP>  ”میرے پیٹ میں گئیں،کیسے؟“وہ غصے سے گھورتے ہوئے بولے۔  <EOS>   <EOP>  ”وہ سالن کے شوربے میں دو مکھیاں کر گئیں تھیں،روٹی کے نوالے کے ساتھ پیٹ میں گئیں۔  <EOS> “عثمان نے حوصلہ کر کے کہا۔  <EOS>   <EOP>  ”بے وقوف!تم نے مجھے بتایا کیوں نہیں؟“ماسٹر اکبر علی غصے سے گرجے۔  <EOS>   <EOP>  ”مم․․․․․․․مم․․․․․․بتا تو رہا تھا۔  <EOS> میرے․․․․․بتانے․․․․․․پر․․․․․․بار․․․․․․بار ڈانٹ رہے تھے۔  <EOS> “  <EOP>  ماسٹر صاحب نے سوچا،واقعی وہ ٹھیک کہہ رہا تھا،اس نے بتانے کی کوشش کی تھی۔  <EOS>   <EOP>  یہ بات یاد آتے ان کو متلی ہونے لگی اور وہ دوڑتے ہوئے جماعت سے باہر چلے گئے۔  <EOS> ان کی پھر جماعت میں واپسی نہیں ہوئی۔  <EOS> دو دن گزر گئے،وہ اسکول نہیں آئے،تیسرے دن جب آئے،وہ خاصے کمزور دکھائی دے رہے تھے۔  <EOS>   <EOP>  بچوں کی حاضری لی اور پھر بچوں سے مخاطب ہوئے:”یہ اچھا ہوا،مجھے اس دن اُلٹی ہو گئی،ورنہ نہ جانے میری کیا حالت ہو جاتی۔  <EOS> “یہ کہتے ہوئے ماسٹر اکبر علی نے ایک نظر بچوں پر ڈالی۔  <EOS> اور پھر دوبارہ مخاطب ہوئے۔  <EOS>   <EOP>  ”میری بات کو توجہ سے سنو اور اس پر سختی سے عمل کرنا،تم ایسی بے وقوفی ہر گز نہیں کرنا،جیسی عثمان نے کی ہے،کبھی کسی کی جان جانے یا مال جانے کا خدشہ ہو،فوراً اس شخص کو بتاؤ،چاہے وہ کتنا ہی سخت انسان کیوں نہ ہو۔  <EOS>   <EOP>  اگر عثمان میرے غصے کی پرواہ کیے بغیر بتا دیتا یا مکھیوں کی طرف اشارہ کر دیتا،اس طرح کم از کم میں مکھی کھانے سے بچ جاتا۔  <EOS> “  <EOP>  اس واقعے کے بعد ماسٹر اکبر علی بدل گئے تھے۔  <EOS> اسکول کا وقت ختم ہو گیا،لیکن کسی بچے کو نہیں ڈانٹا۔  <EOS> کسی بچے سے کوئی غلطی بھی ہوئی،اسے پیار سے سمجھا دیا۔  <EOS> جماعت میں ان کی رعب دار آواز بھی نہیں گونجی۔  <EOS> وہ بدل گئے تھے،ایک چھوٹے واقعے کے سبب۔  <EOS>   <EOP>  وہ سمجھتے تھے رعب و دبدبے سے بچے پڑھنے میں دلچسپی لیتے ہیں،محبت ان کو بگاڑ دیتی ہے،لیکن وہ اب اس بات کے قائل ہو گئے تھے کہ محبت سے بچے جلدی سیکھ جاتے ہیں۔  <EOS> بچے تیسری جماعت سے چوتھی جماعت میں چلے گئے،لیکن پھر انھوں نے ماسٹر اکبر علی کا پرانا لہجہ نہیں دیکھا۔  <EOS> وہ مختلف ہی دکھائی دیتے تھے۔  <EOS> ماسٹر اکبر علی جان گئے تھے کہ خوف اور ادب ایک حد تک ہی اچھا لگتا ہے۔  <EOS>   <EOP>  <EOT>
ڈاکٹر طارق ریاض نواب صاحب کھانے کے شوقین تھے۔  <EOS> کھانا شروع کرتے تو بڑی مشکل سے ہاتھ کھینچتے۔  <EOS> چند دن پہلے پرانا باورچی کام چھوڑ گیا تو بڑی مشکل پیش آئی۔  <EOS> اخبار میں اشتہار دیا کہ لذیذ پکوان تیار کرنے والے باورچی کی اشد ضرورت ہے۔  <EOS> مناسب تنخواہ کے ساتھ رہنے کے لئے کمرہ اور کھانے کی سہولت بھی دی جائے گی۔  <EOS>  اخبار میں اشتہار دینے کی دیر تھی کہ بے شمار باورچی حاضر ہو گئے۔  <EOS>  انٹرویو لینے والوں میں نواب صاحب سمیت ان کے دو چار پیٹو قسم کے دوست بھی شامل تھے،جو اکثر دسترخوان پر نواب صاحب کے ساتھ ہوتے تھے۔  <EOS> صبح سے عصر کا وقت ہو گیا۔  <EOS> آخر انٹرویو کمیٹی نے ایک باورچی کا انتخاب کر لیا۔  <EOS> نام تو جان محمد تھا،لیکن اس کے بقول پیار سے سب جانی کہتے تھے۔  <EOS>  (جاری ہے)  <EOP>  جانی بہت خوش تھا۔  <EOS> نوکری،کمرہ اور کھانا ملنے کی خوشی تھی۔  <EOS> رات کا کھانا تیار کیا اور ایسے ایسے پکوان تیار کیے کہ گھر میں ہر طرف دیسی گھی کی خوشبو پھیل گئی۔  <EOS>   <EOP>  نئے باورچی کے نئے نئے کھانے دیر سے ہی سہی،دسترخوان پر سج گئے۔  <EOS>   <EOP>  جانی نے اپنے ہنر کا بھرپور مظاہرہ کیا تھا۔  <EOS> ایسے کھانے اور پکوان دسترخوان پر سجے تھے کہ نواب صاحب اور ان کے دوست سمجھ نہیں پا رہے تھے کہ شروع کہاں سے کریں۔  <EOS> نہاری بھی تھی۔  <EOS> دیسی گھی کے بگھارنے اس کے ذائقے اور لذت میں اضافہ کر دیا تھا۔  <EOS> انھوں نے بے صبری سے پلیٹ نہاری سے بھر لی۔  <EOS>   <EOP>  نواب صاحب کو نہاری اتنی پسند آئی کہ کچھ اور لینا بھول گئے۔  <EOS> حالانکہ سامنے اور کھانے بھی رکھے تھے۔  <EOS>   <EOP>  ایک دوست نے ٹوکا کہ نواب صاحب اتنی چکنائی ایک وقت میں نہ لیں،طبیعت خراب ہو جائے،مگر کسی نے توجہ نہ دی،سبھی نے خوب ڈٹ کر کھایا۔  <EOS> جانی دل دل میں خوش تھا کہ اس نے اپنے مالک کا دل جیت لیا تھا۔  <EOS>   <EOP>  کھانے سے فارغ ہو کر یہ لوگ قہوہ پینے میں مصروف ہو گئے،لیکن اس سے قبل میووں سے سجا گاجر کا حلوا پیش کیا گیا۔  <EOS>   <EOP>  یہ بھی اتنا لذیذ تھا کہ کھانے والے اُنگلیاں چاٹتے رہ گئے۔  <EOS> دیگر مہمان قہوہ پینے لگے تھے،لیکن نواب صاحب نے ایک بار پھر پلیٹ حلوے سے بھر لی تھی۔  <EOS>   <EOP>  ”نواب صاحب!مجھے خطرہ ہے کہ آپ اتنی چکنائیاں لے رہے ہیں خدانخواستہ جگر نہ خراب ہو جائے!“ان ہی کے دوست نے چُسکی لیتے ہوئے انھیں ایک بار پھر ٹوکا۔  <EOS>   <EOP>  ”چھوڑو بھئی!دفع کرو جگر کو!اس وقت جو مزہ آ رہا ہے،بس نہ پوچھو!“نواب صاحب نے جواباً کہا۔  <EOS>   <EOP>  جسم میں موجود سب سے بڑا عضو جگر ہے۔  <EOS> اس نے سن لیا تھا۔  <EOS> انسانی جگر بچپن سے لے کر جوان ہونے تک ہر پانچ سال بعد پانچ سینٹی میٹر بڑھ جاتا ہے اور 15 سینٹی میٹر بڑھ کر رک جاتا ہے۔  <EOS> اس وقت اس کا وزن تقریباً ایک اعشاریہ چار کلو گرام ہو جاتا۔  <EOS> اس عضو نے ساری زندگی نواب صاحب کے جسم میں سے زہریلے مادہ خارج کرنے،خوراک ذخیرہ کرنے اور Bile نامی رطوبت پیدا کر کے چکنائیوں کو قابل ہضم بنایا۔  <EOS>   <EOP>  بائل ایسی رطوبت ہے جو کھائی ہوئی چکنائیوں کو ہضم کرنے میں مدد دیتی ہے۔  <EOS> نواب صاحب حلوے کا مزہ لیتے رہے جس سے سارا وزن چھوٹی آنت پر آ پڑا۔  <EOS> جگر نے بائل خارج کرنے سے انکار کر دیا تھا۔  <EOS>   <EOP>  نواب صاحب کے دوست اپنے اپنے گھروں کو جا چکے تھے۔  <EOS> حویلی میں سبھی سو رہے تھے۔  <EOS> جانی بھی تھک کر سو گیا تھا۔  <EOS> نواب صاحب کمرے میں خاصی دیر سے چہل قدمی کر رہے تھے۔  <EOS>   <EOP>  نیند کوسوں دور تھی۔  <EOS> غذا ہضم کرنے میں چھوٹی آنٹ کو مشکلات کا سامنا تھا۔  <EOS> حالانکہ Lipase نامی خامرہ Enzyme چھوٹی آنت میں چکنائیوں کے ہاضمے پر مقرر تھا،لیکن Bile کے بغیر ہضم کرنے کا عمل سست تھا۔  <EOS> اب تو نواب صاحب کو کھٹی ڈکار آنے لگی تھی۔  <EOS> جس سے طبیعت میں بھاری پن پیدا ہو گیا تھا۔  <EOS> رات جاگتے گزری۔  <EOS> صبح معالج کو حویلی میں طلب کر لیا۔  <EOS> اچھی طرح طبی معائنہ ہوا تو پتا چلا کہ جگر ناراض ہے۔  <EOS>   <EOP>  معالج نے ہدایت کی کہ کچھ دن پرہیزی غذا کھانی ہو گی۔  <EOS> یہ کہہ کر کڑوی کسیلی دوائیں تھما دیں۔  <EOS>   <EOP>  اگلی رات آ پہنچی۔  <EOS> نواب صاحب کو ذرہ بھر افاقہ نہ ہوا تھا۔  <EOS> بلکہ طبیعت زیادہ خراب ہو گئی تھی۔  <EOS> آخر چھوٹی آنت نے گُردوں سے درخواست کی اپنے دوست جگر کو راضی کریں۔  <EOS> گُردے جسم سے نائٹروجنی فاضل مادے خارج کرتے ہیں۔  <EOS> اس کام میں جگر ان کی مدد کرتا ہے۔  <EOS>   <EOP>  گردوں کو رحم آ گیا۔  <EOS>   <EOP>  انھوں نے جگر سے درخواست کی جو قبول کر لی گئی۔  <EOS> جگر نے رطوبت خارج کی جو پتے (Gallbladder) میں جمع ہوئی اور چکنائیوں کو Fatty Acids میں توڑنے کے لئے چھوٹی آنت کی مدد کرنا شروع کر دی۔  <EOS> آخر دو روز بعد نواب صاحب کا ہاضمہ مکمل ہوا اور خدا خدا کر کے انھوں نے صحت پائی۔  <EOS>   <EOP>  نواب صاحب اب کھانے پینے میں بے احتیاطی نہیں کرتے اور چٹخارے کے جال میں پھنس کر صحت کو تباہ نہیں ہونے دیتے۔  <EOS>   <EOP>  <EOT>
جدون ادیب آغا صاحب کرایہ لینے آئے تو ان کا کرائے دار موجود نہیں تھا،بلکہ ایک خطرناک شکل والا انسان باہر آیا اور اس نے آغا صاحب کو بتایا کہ وہ اس مکان کا نیا مالک ہے۔  <EOS>  آغا صاحب یہ سن کر چکرا گئے۔  <EOS> انھیں لگا کہ شاید یہ جھوٹ ہے،مگر اس شخص نے جس طرح ان کے منہ پر دروازہ بند کیا،وہ سمجھ گئے کہ ان کے ساتھ ہاتھ ہو گیا ہے۔  <EOS>  اس کے بعد ان کی زندگی مشکل سے مشکل تر ہوتی گئی۔  <EOS> انھوں نے ہر ممکن کوشش کر لی،ہر دروازہ کھٹ کھٹایا،مگر کچھ نہ بن سکا۔  <EOS> پولیس کے پاس رپورٹ درج کرائی تو بھی کچھ نہ ہوا۔  <EOS> قبضہ کرنے والے شخص کے پاس پکے کاغذات تھے۔  <EOS> پھر یہ معاملہ عدالت تک پہنچ گیا،جہاں ایک تکلیف دہ اور صبر آزما عمل کا آغاز ہوا۔  <EOS> دن،ہفتوں اور ہفتے مہینوں میں بدلنے لگے۔  <EOS>  (جاری ہے)  <EOP>  اس طرح کئی سال گزر گئے۔  <EOS>   <EOP>  آغا صاحب کے پاس جو کچھ تھا،انھوں نے مقدمے پر لگا دیا۔  <EOS> پھر زیور اور گھر کی قیمتی اشیاء بیچیں۔  <EOS> آخر میں قرض لیا،مگر نتیجہ کچھ نہ نکلا۔  <EOS> ان چند سالوں نے ان کی کمر توڑ کر رکھ دی۔  <EOS> انھیں احساس ہونے لگا کہ ان کی زندگی میں اس مقدمے کا فیصلہ نہیں ہو سکتا اور وہ خود بھی بستر سے جا لگے۔  <EOS> ان حالات میں ان کی اہلیہ ہی تھیں جو ان کا حوصلہ بڑھاتی تھیں اور صبر کرنے کا کہتیں۔  <EOS>   <EOP>  آخر ایک دن آغا صاحب پھٹ پڑے:”نہیں ہوتا مجھ سے صبر اور کتنا صبر کروں!کب تک کروں؟“  <EOP>  کہتے کہتے ان کو کھانسی کا دورہ پڑ گیا۔  <EOS> وہ کھانستے کھانستے بے حال ہو گئے۔  <EOS> اہلیہ پانی لینے دوڑیں اور احمر بھاگتا ہوا آیا اور ان کی پیٹھ سہلانے لگا۔  <EOS>   <EOP>  آغا صاحب نے پانی پیا اور گہرے گہرے سانس لینے لگے۔  <EOS> پھر آہستہ سے بولے:”بے شک ہمیں صبر کرنا چاہیے،لیکن اب میرے صبر کا پیمانہ بھر چکا ہے۔  <EOS>   <EOP>  ہم نے بلاوجہ مقدمہ بازی کی۔  <EOS> اپنی جمع پونجی بھی لٹا دی اور بال بال قرضے میں جکڑا جا چکا ہے۔  <EOS> لہٰذا میں نے فیصلہ کیا ہے کہ اب ہم مقدمے کا پیچھا نہیں کریں گے اور نہ کسی کے خلاف ہائی کورٹ میں اپیل کریں گے۔  <EOS> “  <EOP>  آغا صاحب نے آخری کوشش کی۔  <EOS> چونکہ ان کے پاس مقدمے کی پیروی کے لئے اخراجات نہیں تھے،لہٰذا انھوں نے جج صاحب کو صاف بتا دیا۔  <EOS> انھوں نے ایک سرکاری وکیل کی خدمات ان کے حوالے کر دیں،جو سست روی سے مقدمے کی کارروائی کو آگے بڑھاتا رہا،مگر مخالف وکیل حیلے بازی کے ذریعے مقدمے کو طول دیتا رہا،آخر ایک دن وہ آیا جب عدالت پہنچنے کے لئے بھی ان کے پاس پیسے نہیں تھے۔  <EOS>   <EOP>  آغا صاحب عدالت نہ جا سکے۔  <EOS> شام کو وکیل کا فون آیا کہ عدالت نے ان کے تمام ثبوتوں کو مسترد کر دیا ہے۔  <EOS>   <EOP>  بے بسی کے احساس سے آغا صاحب کی آنکھیں بھر آئیں۔  <EOS> ان کے لبوں پہ گلہ آنے ہی والا تھا کہ ان کی شکر گزار اہلیہ آ گئیں۔  <EOS> انھوں نے گہری سانس لی اور آسمان کی طرف دیکھ کر بولے:”یا اللہ!جو تیری مرضی،ہر حال میں تیرا شکر ہے!“شکر ادا کرنے سے ان کی طبیعت ہلکی ہو گئی یوں لگا،جیسے ان پر سے کافی بوجھ اُتر گیا ہو۔  <EOS>   <EOP>  اپنے سارے معاملات انھوں نے خدا کے حوالے کر دیئے تھے۔  <EOS>   <EOP>  اگلے دن وکیل ان کو لینے گھر آ گیا۔  <EOS> وہ بہت خوش تھا۔  <EOS> اس نے گرم جوشی سے آغا صاحب سے ہاتھ ملایا اور ان کو خوش خبری سنائی کہ جس پراپرٹی ڈیلر نے ان سے دھوکا کیا تھا،اسے دل کا دورہ پڑا۔  <EOS> اس نے مرنے سے پہلے اعتراف جرم کر لیا،جس سے مقدمہ ان کے حق میں ہو گیا ہے اور جلد ان کا مکان انھیں ملنے والا ہے۔  <EOS>   <EOP>  یہ خبر سن کر آغا صاحب اتنا روئے کہ آنسو تھمنا مشکل ہو گئے۔  <EOS> ان کی آزمائش ختم ہو گئی تھی،جس نے انھیں پریشانی میں ڈالا تھا،اللہ نے انھیں اس پریشانی سے نکال لیا۔  <EOS> یہی ان کے صبر کا انعام تھا۔  <EOS>   <EOP>  <EOT>
راجہ مہدی علی خاں ننھی شیلا ایک دن اپنی گڑیوں کے لئے چائے بنا رہی تھی کہ یکایک اس کے گھر کے دروازے پر دستک ہوئی۔  <EOS> شیلا نے خیال کیا کہ اس کی کوئی سہیلی اس سے ملنے آئی ہے۔  <EOS> لیکن جب اس نے دروازہ کھولا تو دیکھا کہ ایک عورت اپنے تین بچوں کو گود میں لئے کھڑی ہے۔  <EOS> اس عورت کے بازوؤں کے ساتھ سات رنگ کے خوبصورت پَر بھی لگے تھے اور ماتھے پر ایک ستارہ جگمگا رہا تھا اور لباس تو ایسا تھا جیسے تتلی کے پَروں کا بنا ہو۔  <EOS>  شیلا اسے مسکراتا دیکھ کر کہنے لگی۔  <EOS> ”خوبصورت عورت تم کون ہو؟“ عورت بولی۔  <EOS> ”میں ہوں ستارہ پری“ شیلا نے پوچھا:”تمہیں مجھ سے کیا کام ہے؟“ ستارہ پری بولی۔  <EOS> ”ذرا مجھے اپنے گھر میں داخل ہونے کی اجازت دو۔  <EOS> “ شیلا کہنے لگی۔  <EOS>  (جاری ہے)  <EOP>  ”گھر میں گھس کر کیا کرو گی؟“  <EOP>  ستارہ پری بولی”اپنے بچوں کو تمہارے غسل خانے میں نہلاؤں گی۔  <EOS>   <EOP>  “  <EOP>  شیلا نے جواب دیا۔  <EOS> ”اچھا نہلا لو۔  <EOS> “  <EOP>  اب پری اپنے بال بچوں کو غسل خانے میں نہلانے لگی اور شیلا اپنی خوبصورت مہمان کو تواضع کے لئے دوڑ کر بازار سے بسکٹ لینے چلی گئی۔  <EOS> واپس آئی تو دیکھا کہ اس کی خوبصورت مہمان غائب ہے۔  <EOS> لیکن غسل خانہ خوشبوؤں سے مہک رہا ہے۔  <EOS> شیلا نے حیرت سے غسل خانے میں اِدھر اُدھر نظر دوڑائی تو دیکھا کہ پری اپنا ایک خوبصورت دستانہ الگنی پر بھول گئی ہے دستانہ پیارا تھا۔  <EOS>   <EOP>  اسے دیکھتے ہی شیلا کے منہ سے مارے خوشی کے ایک چیخ نکل گئی۔  <EOS> اس نے دوڑ کر اسے پہن لیا۔  <EOS> دستانہ پہنتے ہی وہ ایک اور ہی دنیا میں پہنچ گئی۔  <EOS>   <EOP>  اس نے دیکھا کہ وہ بالائی کے ایک پہاڑ پر کھڑی ہے جس سے دودھ کی ندیاں نیچے کو بہہ رہی ہیں۔  <EOS> پہاڑ پر چاندی کے چھوٹے چھوٹے چمچے بھی بکھرے تھے۔  <EOS> شیلا نے ایک چمچہ اُٹھا لیا اور بالائی کے پہاڑوں کی مزہ دار چوٹیاں کھانے لگی۔  <EOS>   <EOP>  بالائی کھانے کے بعد اسے پیاس محسوس ہوئی تو وہ نیچے اتر آئی۔  <EOS> دودھ کی ندیوں کے کنارے مصری کے کٹورے رکھے تھے ایک کٹورا ندی کے دودھ سے بھر کر اس نے پیا اور پھر آگے بڑھی۔  <EOS> ہر طرف باغ ہی باغ نظر آ رہے تھے۔  <EOS> جن میں رنگ برنگ شربت کے فوارے ناچ رہے تھے فواروں کے حوض کے کناروں پر زمرد کے چھوٹے چھوٹے گلاس رکھے تھے۔  <EOS> اس نے ایک فوارے سے شربت کا ایک گلاس پیا۔  <EOS>   <EOP>  پھر دوسرے فوارے سے پھر تیسرے فوارے سے کیونکہ ہر فوارے کے شربت کا مزہ نیا تھا۔  <EOS>   <EOP>  اس کے بعد شیلا نے باغ کو غور سے دیکھنا شروع کیا۔  <EOS> معلوم ہوا کہ اس میں چہکنے والے پنچھی بھی مٹھائی کے ہیں۔  <EOS> ایک کوئل اور ایک بلبل شیلا نے پکڑ کر کھائی اور پھر آگے بڑھی۔  <EOS> آگے ایک بڑا خوبصورت بازار آ گیا۔  <EOS> جس میں ہر طرف پریاں ہی پریاں نظر آتی تھیں۔  <EOS> شیلا ان میں جا گھسی اور بازار کا تماشا دیکھنے لگی۔  <EOS>   <EOP>  دکانوں پر بڑی بڑی عجیب چیزیں بک رہی تھیں۔  <EOS> رنگ برنگ پھول تتلیاں۔  <EOS> ستارے۔  <EOS> موتی۔  <EOS> کل سے اُڑنے والے پنچھی۔  <EOS> گلدان مربے۔  <EOS> جام۔  <EOS> چاکلیٹ اور طرح طرح کے کھلونے۔  <EOS> یکایک شیلا کو ستارہ پری اپنے بچوں کے ساتھ ایک دکان پر کھڑی نظر آئی۔  <EOS> وہ ایک دکان سے اپنے بچوں کے لئے نرگس کے پھول چرا رہی تھی۔  <EOS> شیلا چلا کر بولی”ستارہ پری دکان دار کے پھول کیوں چرا رہی ہو۔  <EOS>   <EOP>  “ستارہ پری نے مڑ کر اس کی طرف دیکھا اور مسکرا کر بولی”شیلا میرے قریب آؤ۔  <EOS> “جب شیلا اس کے پاس آئی تو ستارہ پری نے اس کی آنکھوں پر اپنے نرم نرم ہاتھ رکھ دیئے اور بولی ”شیلا جو کچھ دیکھ رہی ہو نہ دیکھو۔  <EOS> جو کچھ سوچ رہی ہو نہ سوچو۔  <EOS> جو کچھ دیکھ چکی ہو بھول جاؤ۔  <EOS> “اس کے بعد ستارہ پری نے زور سے ایک خوبصورت قہقہہ لگایا اور اپنے نرم نرم ہاتھ شیلا کی آنکھوں سے ہٹا لئے۔  <EOS> شیلا ڈر گئی۔  <EOS> اس نے آنکھیں پھاڑ پھاڑ کر چاروں طرف دیکھنا شروع کیا۔  <EOS> اب وہاں کچھ بھی نہ تھا۔  <EOS> وہ اپنے بستر پر لیٹی تھی۔  <EOS>   <EOP>  اس کے بھیا کا سفید مرغا ککڑوں کوں ککڑوں کوں کر رہا تھا۔  <EOS> کہ آسمان پر صبح کا ستارہ اس کی طرف دیکھ دیکھ کر شرارت سے مسکرا رہا تھا۔  <EOS>   <EOP>  <EOT>
ایم رضوان ملغانی اسکول کی تیس پینتیس بچوں کی اس جماعت کے کمرے میں کاغذی پنکھے جھلنے کی آواز کے سوا کوئی آواز نہیں آ رہی تھی۔  <EOS> لڑکوں کی قمیضیں پسینے سے بھیگ چکی تھیں۔  <EOS> ان تمام کے بستوں میں موجود پانی کی ٹھنڈی بوتلیں گرم ہو چکی تھیں۔  <EOS> سر جاوید نے ریاضی کے ایک سوال کو حل کر کے جواب بورڈ پہ لکھا ہی تھا کہ گھڑگھڑ کی آواز سے برائے نام چلتے پنکھے جواب دے گئے۔  <EOS>  چھوٹے سے دو روشن دانوں سے سورج کی شعاعیں چھن چھن کر اندر آتیں تو درجہ حرارت بڑھنے لگتا۔  <EOS> رہی سہی کسر کھلی کھڑکیوں سے آنے والے لُو کے تھپیڑے پوری کر دیتے۔  <EOS> فرہاد نے مایوسی کے عالم میں کمرہ جماعت میں چاروں طرف نظر دوڑائی اور اس کا دل خون کے آنسو رونے لگا۔  <EOS> کچھ آنسو اس کی آنکھوں میں بھی چمکنے لگے تھے۔  <EOS>  (جاری ہے)  <EOP>  ”رونا مت شروع کر دینا اب یار“ ناصر نے اپنے ساتھ ڈیسک پہ بیٹھے دوست فرہاد سے کہا۔  <EOS>   <EOP>  ”پتا نہیں میرا خواب کب پورا ہو گا!تمھیں پتا ہے کہ میں نے کیا دیکھا خواب میں۔  <EOS> “فرہاد نے کہا۔  <EOS>   <EOP>  ”ہاں،تم نے بتایا تھا کہ اسکول میں بڑے بڑے اے سی لگا دیئے گئے ہیں۔  <EOS> ٹھنڈے پانی کے لئے مشینی کولر لگا دیا گیا ہے۔  <EOS> بجلی جاتی ہے تو جنریٹر آن ہو جاتے ہیں پنکھے چلتے رہتے ہیں۔  <EOS> اے سی کی ٹھنڈک کافی دیر تک برقرار رہتی ہے۔  <EOS> “ناصر نے جواب دیا۔  <EOS>   <EOP>  ”اسی وقت سر خاور کمرے میں داخل ہوئے۔  <EOS> آج وہ کافی غصے میں تھے۔  <EOS> آتے ہی انھوں نے گاؤن اُتار کر میز پہ پھینکا تھا۔  <EOS> سب بچے جو پنکھے جھل جھل کے ادھ موئے ہوئے جا رہے تھے،استاد کو دیکھ کر حیرت زدہ رہ گئے تھے۔  <EOS>   <EOP>  ”آج سر خاور کو کیا ہو گیا ہے۔  <EOS> “سب بچوں میں کھسر پھسر ہونے لگی۔  <EOS>   <EOP>  کچھ دیر گتے سے پنکھا جھلنے کے بعد انھوں نے بڑی بے دلی سے پڑھانا شروع کیا۔  <EOS>   <EOP>  پرنسپل آفس میں پرنسپل صاحب اپنی آرام دہ کرسی پر حساب کتاب کا کھاتہ کھولے بیٹھے تھے۔  <EOS>   <EOP>  ”اس سال ایک بچے کی ماہانہ فیس تین سو روپے کے حساب سے سال میں کل پانچ لاکھ چالیس ہزار جمع ہوئے،جن میں سے تقریباً تین لاکھ روپے تنخواہوں اور دیگر اخراجات پر لگے اور باقی گھر کے ترقیاتی کاموں میں۔  <EOS> “انھوں نے زور سے قہقہہ لگا کر کہا اور حمدانی صاحب کو فخریہ انداز سے دیکھا۔  <EOS>   <EOP>  ”یعنی آپ بڑے ہوشیار آدمی ہیں۔  <EOS> ہیرا پھیری میں کسی کو کانوں کان خبر بھی نہیں ہونے دیتے اور میرا حصہ بھی رکھتے ہیں۔  <EOS> “حمدانی صاحب مسکرائے اور ٹھنڈی بوتل کے گھونٹ بھرنے لگے۔  <EOS>   <EOP>  سر خاور کسی کام سے پرنسپل صاحب کے پاس آ رہے تھے کہ یہ گفتگو سنتے ہی انھوں نے خود کو دروازے پر ہی روک لیا۔  <EOS> تمام گفتگو سن کر وہ غصے سے بھرے تیزی سے دروازہ کھول کر پرنسپل کے روبرو کھڑے ہو گئے۔  <EOS>   <EOP>  ”میں نے آپ کی اور حمدانی صاحب کی بات چیت سن لی ہے۔  <EOS> آپ ان معصوم بچوں کے ساتھ ایسا کیوں کر رہے ہیں!ان کا حق ناجائز طریقے سے کھا رہے ہیں۔  <EOS> “سر خاور دھاڑے تھے۔  <EOS>   <EOP>  ”تمیز سے بیٹھ کر بات کرو خاور!تمھیں معلوم ہے تم کس سے بات کر رہے ہو۔  <EOS> “پرنسپل صاحب اپنی چوری پکڑے جانے پہ رتی بھر شرمندہ نہیں تھے۔  <EOS>   <EOP>  ”میں اچھی طرح سے جانتا ہوں کہ میں کس سے بات کر رہا ہوں۔  <EOS>   <EOP>  آپ کو نظر نہیں آتا کہ اسکول میں کن کن سہولیات کی کمی ہے۔  <EOS> کلاسوں میں لگے پنکھے ہوا کم،شور زیادہ کرتے ہیں،اتنی فیس دینے کے باوجود اسکول میں بچے مٹکوں سے پانی پینے پہ مجبور ہیں،بجلی کی لوڈ شیڈنگ میں جنریٹرز کا بندوبست نہ ہونے سے بچے گرمی میں تڑپ رہے ہیں اور آپ ان کی فیس کے پیسے یوں ہڑپ کر جاتے ہیں۔  <EOS> “خاور محمود نے بنا ڈرے کہا تھا۔  <EOS>   <EOP>  ”یہ میرا ذاتی معاملہ ہے تم کون ہوتے ہو کچھ کہنے والے۔  <EOS> “پرنسپل صاحب بولے۔  <EOS>   <EOP>  ”یہ صرف آپ کا معاملہ نہیں ہے،یہ میرے بچوں کا معاملہ ہے۔  <EOS> یہاں غریبوں کے بچے پڑھنے آتے ہیں اور آپ ان بچوں کا یوں استحصال کر رہے ہیں۔  <EOS> “خاور صاحب یہ کہتے ہی نکل آئے تھے۔  <EOS>   <EOP>  سر خاور گرمی سے پریشان تھے۔  <EOS> انھوں نے پرنسپل صاحب کی بدعنوانی سے بچوں کو آگاہ کیا اور کہا:”میں جلد اس سلسلے میں خود کچھ کروں گا۔  <EOS>   <EOP>  “  <EOP>  ”لیکن سر اگر ایسا کرتے ہوئے آپ کی نوکری چلی گئی تو؟“فرہاد نے خدشے کا اظہار کیا۔  <EOS>   <EOP>  ”مجھے اس کی بالکل پروا نہیں ہے۔  <EOS> آپ سب اس ملک و قوم کا سرمایہ ہیں۔  <EOS> میں آپ کے ساتھ زیادتی ہر گز برداشت نہیں کروں گا۔  <EOS> “سر خاور عزم سے بولے تھے۔  <EOS>   <EOP>  ”بس تمھیں میری آواز بننا ہے اور میرا ساتھ دینا ہے،بنو گے میری آواز۔  <EOS> “سر خاور جوش سے بولے۔  <EOS>   <EOP>  سب بچوں نے عزم سے کہا:”سر!ہم آپ کے ساتھ ہیں۔  <EOS> “  <EOP>  دیکھتے ہی دیکھتے اسکول کی حالت کے بارے میں تمام سوشل میڈیا پر ایک پوسٹ وائرل ہو گئی،جہاں اسکول کو ملنے والے بجٹ اور کاموں کو تفصیل سے بیان کیا گیا تھا۔  <EOS> سر خاور نے پنکھوں سے لے کر مٹکوں تک کی تصاویر بھی دکھا دی تھیں۔  <EOS> اس کے ساتھ ساتھ جیسے ہی یہ تصاویر وائرل ہوئیں تمام بچوں نے اپنی رائے کی بھرمار کر دی تھی۔  <EOS>   <EOP>  میڈیا نے بھرپور کوریج کی تھی۔  <EOS> فرہاد نے بڑھ چڑھ کر حصہ لیا تھا اور نیوز رپورٹرز کو بیان ریکارڈ کروائے تھے۔  <EOS> دیکھتے ہی دیکھتے میڈیا کے حرکت میں آنے سے پرنسپل صاحب کو اپنی ملازمت ختم ہونے اور پکڑے جانے کا خطرہ لاحق ہو گیا۔  <EOS>   <EOP>  کچھ ہی دنوں میں اسکول کی کایا پلٹ گئی۔  <EOS> پرنسپل کے خلاف کارروائی ہوئی۔  <EOS> اسکول میں بڑا جنریٹر، ہر جماعت میں نئے پنکھے، ٹھنڈے اور صاف پانی کے لئے فلٹر جو برقی واٹر کولر سے منسلک تھا۔  <EOS>   <EOP>  اس کے علاوہ کمروں کے باہر پھولوں کے گملے رکھوائے گئے تھے۔  <EOS> جن کے لئے ایک تجربے کار مالی کا تقرر کیا گیا تھا۔  <EOS> استاد بھی ٹھنڈے دل و دماغ سے بچوں کی مدد کر رہے تھے،سب ہی بچے خوش تھے،لیکن فرہاد کی خوشی کا تو کوئی ٹھکانا ہی نہیں تھا،کیونکہ اس کا خواب پورا ہو چکا تھا۔  <EOS>   <EOP>  <EOT>
صدف بیگ ارتضیٰ اور احمر میں گہری دوستی تھی۔  <EOS> دونوں ایک ہی محلہ میں رہتے تھے اور ان کے گھروں کے درمیان زیادہ فاصلہ بھی نہ تھا۔  <EOS> انھوں نے جب سے ہوش سنبھالا تھا،ایک دوسرے کو ساتھ ہی پایا تھا۔  <EOS> دونوں کے ہم عمر ہونے کے علاوہ دوستی کی ایک وجہ یہ بھی تھی کہ ان کے والدین بھی آپس میں دوست تھے اور وہ محلے داری سے ہٹ کر بھی ایک دوسرے کے دکھ سکھ میں ہمیشہ ساتھ ہوتے تھے۔  <EOS>  وقت کے ساتھ ساتھ ارتضیٰ اور احمر کی دوستی بھی پروان چڑھتی رہی۔  <EOS> ارتضیٰ بے حد ذہین اور محنتی بچہ تھا،جب کہ احمر قدرے لاپروا اور کھلنڈرے مزاج کا حامل تھا۔  <EOS> اسے کھیل کود اور شرارت کے سوا کچھ نہ سوجھتا تھا۔  <EOS> سب اسے سمجھاتے اور ارتضیٰ کی مثال دیتے،لیکن احمر پر ذرا اثر نہ ہوتا۔  <EOS>  (جاری ہے)  <EOP>  اُلٹا وہ کہتا کہ میری مدد کرنے کے لئے ارتضیٰ ہے نا،مجھے کیا ضرورت ہے کہ ہر وقت پڑھتا رہوں اور زندگی کا لطف نہ اُٹھاؤں۔  <EOS>   <EOP>  ارتضیٰ بھی ہر ممکن اس کی مدد کرتا۔  <EOS> کبھی کبھی اس کا ہوم ورک بھی خود ہی کر دیتا۔  <EOS> کمرہ جماعت تک میں اس کی مدد کرتا اور اکثر اس بات پر اسے اساتذہ سے ڈانٹ بھی پڑتی،لیکن وہ احمر کے لئے اپنے دل میں موجود محبت سے مجبور تھا۔  <EOS> کبھی کبھی وہ اسے سمجھاتا بھی تھا کہ خود بھی تھوڑی محنت کر لیا کرو،لیکن احمر ہمیشہ ایک کان سے سن کر دوسرے سے نکال دیتا۔  <EOS>   <EOP>  وقت گزرتا گیا۔  <EOS> اب وہ دونوں ہائی اسکول میں پہنچ چکے تھے۔  <EOS> اب دونوں کی عادتوں میں کوئی تبدیلی نہیں آئی تھی۔  <EOS> امتحانات سر پر تھے۔  <EOS> ایسے میں ارتضیٰ اچانک بیمار پڑ گیا۔  <EOS> علاج معالجے کے باوجود اسے جلد افاقہ نہیں ہو رہا تھا۔  <EOS>   <EOP>  امتحانات کے دن نزدیک آتے جا رہے تھے۔  <EOS> احمر بے حد پریشان تھا۔  <EOS> اسے ارتضیٰ کے صحت یاب نہ ہونے کے ساتھ ساتھ اس بات کی بھی فکر تھی کہ وہ ارتضیٰ کی مدد کے بغیر امتحان کیسے دے پائے گا۔  <EOS>   <EOP>  وہ دن رات ارتضیٰ کی جلد سے جلد صحت یابی کے لئے دعائیں کر رہا تھا۔  <EOS>   <EOP>  آخر امتحان کا دن آن پہنچا۔  <EOS> ارتضیٰ کے والدین نے اس کی بیماری کی وجہ سے اسے امتحانات نہ دلوانے کا فیصلہ کیا۔  <EOS> احمر سمجھ نہ پا رہا تھا کہ وہ اس صورتِ حال میں کیا کرے۔  <EOS> اس کی دلی خواہش تھی کہ وہ کسی ایسی جگہ جا کر چھپ جائے،جہاں اسے کوئی نہ ڈھونڈ سکے اور اس طرح اس کی جان امتحان سے چھوٹ جائے،لیکن احمر کی جان بھی شکنجے میں آ چکی تھی اور آخر اسے امتحان میں بیٹھنا ہی پڑا۔  <EOS>   <EOP>  وہ بُری طرح گھبرایا ہوا اور پریشان حال تھا۔  <EOS> گھبراہٹ اور بدحواسی کی وجہ سے اسے سوالات ہی ٹھیک طرح سمجھ میں نہیں آ رہے تھے،جب کہ وہ کوئی بہت نالائق طالب علم بھی نہیں تھا۔  <EOS> بس محنت سے جی چُراتا تھا۔  <EOS> ارتضیٰ کے ہر بار مدد کر دینے کی وجہ سے وہ سہارے کا عادی ہو گیا تھا۔  <EOS> اسے خود پر بھروسا نہ رہا تھا۔  <EOS> وہ ہر مشکل میں ارتضیٰ کی طرف دیکھتا،یہی وجہ تھی کہ وہ بروقت اور درست فیصلہ کرنے کی صلاحیت بھی کھو بیٹھا تھا۔  <EOS>   <EOP>  امتحانات میں یہی بات اس کے لئے نقصان دہ ثابت ہوئی۔  <EOS> جن سوالات کے جوابات تھوڑے بہت آتے ہیں،لیکن اچھی طرح سے حل نہیں کر پائے گا،وہ انہی کو پہلے حل کرنے بیٹھ گیا اور بہت سا وقت ضائع کر دیا۔  <EOS> نتیجتاً جو سوالات احمر کو اچھی طرح یاد تھے،انھیں حل کرنے کے لئے اس کے پاس وقت کم رہ گیا اور وہ انھیں بروقت مکمل کرنے میں ناکام رہا۔  <EOS> جس کی وجہ سے وہ رہا سہا اعتماد اور خود پر بھروسا بھی کھو بیٹھا۔  <EOS>   <EOP>  ہر پرچے میں وہ پہلے سے زیادہ پریشان ہوتا اور غلطی پر غلطی کرتا۔  <EOS> جب نتیجہ آیا تو احمر بُری طرح فیل ہو گیا اور اسے سب کے سامنے شرمندگی کا سامنا کرنا پڑا۔  <EOS>   <EOP>  دوستی یہ نہیں ہے کہ مدد کے نام پر دوست کو اپنا محتاج بنا دیا جائے اور اسے نقل کروا کر یہ سمجھا جائے کہ دوست کی مدد کی گئی ہے۔  <EOS> یہ تو ایک طرح سے دوستی کے بجائے دشمنی کی گئی ہے۔  <EOS> جب طالب علم اپنے کسی ہم جماعت یا دوست کو اپنے ساتھ اسکول کے کام کی تیاری میں شامل کرنے کی بجائے،مدد اور دوستی کے نام پر اسے نقل کرواتے ہیں،اس کا ہوم ورک اسی سے کروانے کی بجائے خود حل کر کے دے دیتے ہیں تو اپنے اس عمل سے وہ اپنے دوست کا اپنے بَل بوتے پر آگے بڑھ جانے کا اعتماد چھین لیتے ہیں۔  <EOS>   <EOP>  وہ دوست زندگی کی دوڑ میں پیچھے رہ جاتا ہے۔  <EOS> وہ مسائل کا سامنا کرنے کی بجائے گھبرایا جاتا ہے اور ڈٹ کر مقابلہ نہیں کر پاتا۔  <EOS> ایسا انسان محنت سے جی چُراتا ہے۔  <EOS> وہ ہر وقت کسی بیساکھی کی تلاش میں رہتا ہے،جس پر اپنے حصے کا بوجھ ڈال کر وہ اپنے لڑکھڑاتے قدموں کو بغیر کسی اضافی محنت کے سنبھال سکے۔  <EOS>   <EOP>  ایسا شخص ہمیشہ سہارے تلاش کرتا ہے اور دوسروں کا محتاج رہتا ہے۔  <EOS>   <EOP>  جب بھی کوئی مشکل آن پڑے،وہ بَروقت اور درست فیصلہ کرنے میں ناکام رہتا ہے۔  <EOS> اس میں عزتِ نفس ختم ہو جاتی ہے،جس کے باعث وہ مانگنے میں بھی عار محسوس نہیں کرتا۔  <EOS>   <EOP>  یاد رکھیں!اپنے دوست کی ایسی مدد کبھی نہ کریں جو اس کی عزتِ نفس،ذاتی وقار اور مستقبل کے لئے نقصان دہ ہو اور جس کے نتیجے میں اسے دوسروں کے سامنے شرمندگی کا سامنا کرنا پڑے۔  <EOS>   <EOP>  اب احمر اس بات کو اچھی طرح سمجھ گیا تھا۔  <EOS> اس نے عہد کر لیا کہ وہ صرف اپنی ذات پر بھروسا کرے گا۔  <EOS> پھر ایسا ہی ہوا اور وہ آئندہ سال اچھے نمبروں سے پاس ہو گیا۔  <EOS>   <EOP>  <EOT>
آج کے انسان کو اُلّووؤں سے خاص شغف ہو گیا ہے،اس لئے وقت کے ساتھ انسانوں میں اُلّووؤں کی صفات پیدا ہو رہی ہیں۔  <EOS> آج کل کے نوجوانوں کو راتوں کو جاگنے کا شوق ہو گیا ہے۔  <EOS> گھر پر ہوں تو موبائل دیکھ کر جاگتے ہیں،گھر سے باہر ہوں تو چائے کے ڈھابوں پر چائے پی پی کر دکان دار کی کمائی کرواتے ہیں۔  <EOS> کوئی ان سے پوچھے:”بیٹا!رات میں کب سوتے ہو؟“ وہ معصومیت سے پوچھتا ہے:”کیا رات کو سوتے ہیں؟“اب ان کو کوئی بتائے کہ انسان تو رات میں سوتے ہیں،ہاں!اُلّو دن میں سوتے اور رات میں جاگتے ہیں۔  <EOS>  جب دیکھو تو سب کے ہاتھوں میں موبائل ہوتے ہیں اور ایک دوسرے سے غافل ہوتے ہیں۔  <EOS>  انسان سماجی جانور ہے اور اُلّووؤں کو ویرانی اور سناٹوں میں رہنا پسند ہے۔  <EOS> اب ساتھ ہوتے ہوئے بھی اکیلا پن ہے۔  <EOS>  (جاری ہے)  <EOP>  اُلّو بے چارہ معصوم سا پرندہ ہے،ویرانوں میں رہتا ہے،اذیت نہیں پہنچاتا ہے۔  <EOS> اس کو منحوس پرندہ کہہ ڈالا۔  <EOS> اب اُلّو منحوس ہے یا نہیں،مگر آج کل انسان،ساتھ رہنے والوں کو اتنا عاجز کرتے ہیں کہ وہ ان کے لئے منحوس بن جاتے ہیں۔  <EOS>   <EOP>  اُلّو کے بارے میں انسان نے مشہور کر رکھا ہے کہ اس کے خون سے لکھا جادو منتر اثر کرتا ہے۔  <EOS> اس میں اُلّو کا کیا قصور ہے۔  <EOS> اصل مجرم تو انسان ہی ہے،اس لئے ایسے انسانوں سے بچنا چاہیے۔  <EOS> اُلّو بے چارے تو ویرانوں میں رہتے ہیں۔  <EOS>   <EOP>  <EOT>
سیدہ اُم ہانی منصور،کراچی ”کیا․․․․․!“عافیہ نے جونہی اپنا بستہ کھولا اور اس میں سے 500 روپے کا نوٹ غائب پایا تو اس کے منہ سے بے ساختہ نکل پڑا:”یہ کیسے ہو سکتا ہے؟“اس نے اپنے آپ سے مخاطب ہوتے ہوئے خود کلامی کی اور پھر اپنے بستے میں سے تمام کتابیں باہر نکال کر اپنے بستے کا اچھی طرح معائنہ کرنے لگی۔  <EOS>  عافیہ کے اسکول والے ٹھیک دو ہفتے بعد تمام طلبہ کو تعلیمی دورے کے لئے ایک تاریخی مقام پر لے جا رہے تھے۔  <EOS> اسی لئے عافیہ نے اپنے ابو سے 500 روپے لئے تھے۔  <EOS> آج پیسے جمع کرانے کی آخری تاریخ تھی۔  <EOS> اس نے اپنے بستے سے تمام چیزیں نکال کر باہر پھینک دی تھیں،مگر پیسوں کا تو کہیں نام و نشان ہی نہیں تھا۔  <EOS>  اچانک اس کی نظر زینب پر پڑی۔  <EOS>  (جاری ہے)  <EOP>  اس کے ہاتھ میں 500 روپے کا نوٹ دیکھ کر وہ چونک اُٹھی۔  <EOS>   <EOP>  زینب ایک غریب لڑکی تھی۔  <EOS> اس لئے وہ فیس جمع نہ کرانے کی وجہ سے اسکول کے کسی پروگرام میں نہ جا پاتی تھی۔  <EOS>   <EOP>  عافیہ نے سوچا کہ آخر زینب کے پاس 500 روپے کہاں سے آئے۔  <EOS> یقینا زینب نے اس کے بستے میں سے پیسے چرائے ہوں گے۔  <EOS> عافیہ کا چہرہ غصے سے لال ہو گیا۔  <EOS> اس نے اچانک زینب کی گردن پکڑ کر زور سے ہلا دی۔  <EOS> زینب کی آنکھیں حیرت اور خوف کے مارے پھٹی کی پھٹی رہ گئیں:”یہ․․․․․یہ․․․․․یہ کیا کر رہی ہو؟“اس نے گھبراتے ہوئے بولا۔  <EOS>   <EOP>  ”میں؟میں تو وہی کر رہی ہوں جو مجھے کرنا چاہیے۔  <EOS> میرے بستے سے پیسے چوری کرتے ہوئے تمھیں ذرا شرم نہیں آئی؟“  <EOP>  ”تمھارا دماغ تو ٹھیک ہے؟یہ تم کیا کہہ رہی ہو؟میں بھلا کیوں تمھارے پیسے چوری کرنے لگی؟کیا تم کو میں اتنی گئی گزری لگتی ہوں؟“زینب،عافیہ کا ہاتھ اپنی گردن سے چھڑاتے ہوئے بلند اور سخت لہجے میں بولی۔  <EOS>   <EOP>  ”ٹھیک ہے!میں جا رہی ہوں مس حرا کے پاس۔  <EOS>   <EOP>  تمھیں تمھارے کیے کی سزا ضرور ملے گی۔  <EOS> “یہ کہتے ہوئے عافیہ اسٹاف روم کی طرف جانے لگی۔  <EOS> غصے میں اس نے اپنا ہاتھ اپنی جیب میں ڈالا تو اسے کاغذ جیسا کچھ محسوس ہوا۔  <EOS> جیسے ہی اس نے وہ کاغذ اپنی جیب سے نکالا تو وہ ہکا بکا رہ گئی۔  <EOS> وہ پانچ سو کا نوٹ تھا۔  <EOS> اسے اسی وقت یاد آیا کہ صبح اسکول سے نکلتے ہوئے اس نے وہ پیسے اپنے بستے سے نکال کر اپنی جیب میں ڈال لئے تھے۔  <EOS> شرمندگی اور ندامت کے مارے عافیہ کا سر شرم سے جھک گیا۔  <EOS> اس کی ذرا سی غلط فہمی نے اس کی غریب سہیلی کا دل توڑ دیا تھا اور اب شاید اس ٹوٹے دل کو جوڑنے کے لئے معافی کے علاوہ کوئی اور راستہ باقی نہ تھا۔  <EOS>   <EOP>  <EOT>
عریشہ منور علی،شجاع آباد والد کے فوت ہو جانے کے بعد ایک دن حسن نے والدہ سے کہا:”امی!اب ہم کیا کریں گے۔  <EOS> ابو ہمیں اکیلا چھوڑ گئے۔  <EOS> میں پڑھ لکھ کر بڑا آدمی کیسے بنوں گا۔  <EOS> “ ”ایسا نہیں کہتے بیٹا!میں ہوں نا میں․․․․“دروازے کی ٹھک ٹھک سے امی کی بات ادھوری رہ گئی۔  <EOS> ”ابو کے نام پارسل آیا ہے امی!“حسن نے لفافہ ہاتھ میں پکڑے اندر آتے ہوئے کہا۔  <EOS>  ”بیٹا!اس پر نام کس کا ہے؟“ ”نہیں امی!اس پر کسی کا نام نہیں۔  <EOS> “حسن نے لفافہ اُلٹ پلٹ کر دیکھا۔  <EOS>  ”یہ کیا امی اتنے سارے پیسے․․․․“امی نے بھی حیرت سے دیکھا۔  <EOS>  دوسرے دن حسن اسکول گیا تو استاد نے پوچھا:”اے حسن بیٹا!آج تو آپ بہت خوش ہیں کیا بات ہے؟“ ”جی سر!میں آج بہت خوش ہوں۔  <EOS>  (جاری ہے)  <EOP>  “  <EOP>  حسن نے اپنے استاد کو بتایا:”استاد جی!ابو کے بعد میں اور میری امی بہت پریشان تھے،مگر پتا نہیں کون اللہ کا نیک بندہ ہمارے دروازے پر پیسوں سے بھرا لفافہ چھوڑ گیا۔  <EOS>   <EOP>  “  <EOP>  حسن نے تفصیل بتائی تو شاہد صاحب مسکرا دیے۔  <EOS> پھر یہ سلسلہ اس وقت تک چلتا رہا،جب تک حسن پڑھ لکھ کر آرمی میں ملازم نہ ہوا۔  <EOS> ایک دن استاد کے ہاتھ میں بہت سی کتابیں تھیں جن میں سے ایک زمین پر گر گئی۔  <EOS> اس میں سے ایک خاکی لفافہ بھی وہیں گر گیا۔  <EOS> حسن قریب ہی کھڑا تھا۔  <EOS> اس نے دیکھ لیا کہ لفافے پر اس کے ابو کا نام اور گھر کا پتا لکھا تھا۔  <EOS> اب وہ جان چکا تھا کہ ہر مہینے پیسے کون بھیجتا ہے۔  <EOS>   <EOP>  حسن نے اپنے استاد سے رابطہ نہ توڑا،کیونکہ وہ ان کا احسان مند تھا اور ان کی وجہ سے ہی اسے نوکری ملی۔  <EOS> کچھ مہینوں سے اسے چھٹی نہیں مل رہی تھی اور نہ استاد شاہد سے رابطہ ہو رہا تھا۔  <EOS> چھٹی ملتے ہی حسن گھر پہنچا۔  <EOS> شام میں جب وہ استاد شاہد کے گھر گیا تو پتا چلا کہ وہ کرائے کے مکان میں رہتے تھے۔  <EOS> وہ چند ماہ سے بیمار تھے۔  <EOS> کرایہ نہ دے سکے تو مالک مکان نے گھر سے نکال دیا۔  <EOS>   <EOP>  حسن پریشان تھا،مگر جلد ہی اس نے استاد شاہد کا دوسرا گھر ڈھونڈ لیا،مگر دیر ہو گئی،کیونکہ شاہد استاد کا انتقال ہو چکا تھا۔  <EOS> گھر میں بوڑھی ماں اور بیوی تھی۔  <EOS> بیٹی کی شادی ہو گئی۔  <EOS> حسن نے ایک لفافہ بوڑھی اماں کے ہاتھوں میں تھمایا اور تفصیل بتا کر گھر واپس آ گیا۔  <EOS>   <EOP>  اب حسن کو جب تنخواہ ملتی تو وہ ہر ماہ ایک معقول رقم لفافے میں ڈالتا اور مرحوم استاد کے گھر کی چوکھٹ پر گھنٹی بجا کر رکھ آتا۔  <EOS>   <EOP>  <EOT>
عبدالرحمن ایک شخص نے چڑیا پکڑنے کیلئے جال بچھایا،اتفاق سے ایک چڑیا اس میں پھنس گئی اور شکاری نے اسے پکڑ لیا۔  <EOS> چڑیا نے اس سے کہا،”اے انسان!تم نے کئی ہرن‘بکرے اور مرغ وغیرہ کھائے ہیں ان چیزوں کے مقابلے میں میری کیا حقیقت ہے،ذرا سا گوشت میرے جسم میں ہے اس سے تمہارا کیا بنے گا؟تمہارا تو پیٹ بھی نہیں بھرے گا،لیکن اگر تم مجھے آزاد کر دو تو میں تمہیں تین نصیحتیں کرونگی جن پر عمل کرنا تمہارے لئے بہت مفید ہو گا،ان میں سے ایک نصیحت تو میں ابھی کروں گی،جبکہ دوسری اس وقت جب تم مجھے چھوڑ دو گے اور میں دیوار پر جا بیٹھوں گی،اس کے بعد تیسری اور آخری نصیحت اس وقت کروں گی جب دیوار سے اُڑ کر سامنے درخت کی شاخ پر جا بیٹھونگی۔  <EOS>  “ اس شخص کے دل میں تجسس پیدا ہوا کہ نہ جانے چڑیا کیا فائدہ مند نصیحتیں کرے۔  <EOS>  (جاری ہے)  <EOP>  اس نے چڑیا کی بات مانتے ہوئے اس سے کہا،تم مجھے پہلی نصیحت کرو پھر میں تمہیں چھوڑ دونگا۔  <EOS> ”چنانچہ چڑیا نے کہا،میری پہلی نصیحت یہ ہے کہ جو بات کبھی نہیں ہو سکتی اس کا یقین مت کرنا“یہ سن کر اس آدمی نے چڑیا کو چھوڑ دیا اور وہ سامنے دیوار پر جا بیٹھی،پھر بولی۔  <EOS>   <EOP>  میری دوسری نصیحت یہ ہے کہ جو بات ہو جائے اس کا غم نہ کرنا،”اور پھر کہنے لگی“اے بھلے مانس!تم نے مجھے چھوڑ کر بہت بڑی غلطی کی۔  <EOS> کیونکہ میرے پیٹ میں پاؤ بھر کا انتہائی نایاب پتھر ہے۔  <EOS> اگر تم مجھے ذبح کرتے اور میرے پیٹ سے اس موتی کو نکال لیتے تو اس کو فروخت کرنے سے تمہیں اس قدر دولت حاصل ہوتی کہ تمہاری آنے والی کئی نسلوں کے لئے کافی ہوتی۔  <EOS>   <EOP>  اور تم بہت بڑے رئیس ہو جاتے۔  <EOS> ”اس شخص نے جو یہ بات سنی تو لگا افسوس کرنے،اور پچھتایا۔  <EOS> کہ اس چڑیا کو چھوڑ کر اپنی زندگی کی بہت بڑی غلطی کی۔  <EOS> اگر اسے نہ چھوڑتا تو میری نسلیں سنور جاتیں۔  <EOS> “  <EOP>  چڑیا نے اسے اس طرح سوچ میں پڑے دیکھا تو اُڑ کر درخت کی شاخ پر جا بیٹھی اور بولی۔  <EOS> اے بھلے مانس!ابھی میں نے تمہیں پہلی نصیحت کی جسے تم بھول گئے کہ “جو بات نہ ہو سکنے والی ہو اس کا ہر گز یقین نہ کرنا۔  <EOS>   <EOP>  لیکن تم نے میری اس بات کا اعتبار کر لیا کہ میں چھٹاک بھر وزن رکھنے والی چڑیا اپنے پیٹ میں ایک پاؤ وزن کا موتی رکھتی ہوں،کیا یہ ممکن ہے؟میں نے تمہیں دوسری نصیحت یہ کی تھی کہ ”جو بات ہو جائے اس کا غم نہ کرنا۔  <EOS> مگر تم نے دوسری نصیحت کا بھی کوئی اثر نہ لیا اور غم و افسوس میں مبتلا ہو گئے کہ خواہ مخواہ مجھے جانے دیا،تمہیں کوئی بھی نصیحت کرنا بالکل بیکار ہے،تم نے میری پہلی دو نصیحتوں پر کب عمل کیا جو تیسری پر کرو گے،تم نصیحت کے قابل نہیں۔  <EOS>   <EOP>  “یہ کہتے ہوئے چڑیا پھر سے اڑی،اور ہوا میں پرواز کر گئی،وہ شخص وہیں کھڑا چڑیا کی باتوں پر غور و فکر کرتے ہوئے سوچوں میں کھو گیا!  <EOP>  حاصل کلام یہ کہ وہ لوگ خوش نصیب ہوتے ہیں جنہیں کوئی نصیحت کرنے والا ہو،ہم اکثر خود کو عقل کل سمجھتے ہوئے اپنے مخلص ساتھیوں اور بزرگوں کی نصیحتوں پر کان نہیں دھرتے،اور اس میں نقصان ہمارا ہی ہوتا ہے۔  <EOS> یہ نصیحتیں صرف کہنے کی باتیں نہیں ہوتیں کہ کسی نے کہہ لیا‘ہم نے سن لیا،بلکہ دانائی اور دوسروں کے تجربات سے حاصل ہونے والے انمول اثاثے ہیں،جو یقینا ”ہمارے لئے مشعلِ راہ ثابت ہو سکتے ہیں اگر ہم ان نصیحتوں پر عمل بھی کریں۔  <EOS> “  <EOP>  <EOT>
عدیل اقبال ٹِلّو بندر ایک درخت سے دوسرے درخت پر تیزی سے چھلانگ لگاتے ہوئے اپنے آپ سے بول رہا تھا:”جلدی۔  <EOS> ۔  <EOS> ۔  <EOS> جلدی کر ٹِلّو جلدی،رات ہونے سے پہلے تجھے گھر پہنچنا ہے ورنہ امی کی ڈانٹ سننی پڑے گی۔  <EOS> بچاؤ!بچاؤ!ارے کوئی ہے جو میری مدد کرے،مجھے اس گڑھے سے باہر نکالے؟اچانک ٹِلّو بندر کے کانوں میں آواز آئی۔  <EOS> ٹِلّو آواز کی سمت بڑھا اور اِدھر اُدھر دیکھنے لگا مگر اسے کوئی نظر نہیں آیا۔  <EOS>  اچانک اس کی نظر گڑھے کی طرف گئی تو وہاں ایک شیرنی پھنسی ہوئی دکھائی دی۔  <EOS> “ٹِلّو نے ڈرتے ہوئے کہا:”یہ کیا،رانی شیرنی!تم یہاں کیسے پھنس گئیں؟“ مجھے نہیں پتا ٹِلّو بھائی!میرے بچے بھوکے تھے،میں تو جلدی جلدی جا رہی تھی،اس گڑھے پر بہت سارے پتے پڑے ہوئے تھے،میں نے جونہی یہاں چھلانگ ماری تو ایک دم سے اس میں گر گئی۔  <EOS>  (جاری ہے)  <EOP>  یہ کہہ کر رانی شیرنی رونے لگ گئی۔  <EOS>   <EOP>  ٹِلّو نے کہا:”اچھا اچھا!تم رونا بند کرو،میں تمہیں باہر نکالنے کا انتظام کرتا ہوں۔  <EOS> “ٹِلّو کچھ ہی دیر میں کہیں سے رسی ڈھونڈ لایا اور کہا یہ لو!اسے مضبوطی سے پکڑو اور باہر آ جاؤ۔  <EOS> کچھ ہی دیر بعد شیرنی باہر آ گئی۔  <EOS> جیسے ہی شیرنی باہر آئی ٹِلّو بندر ڈر کے مارے درخت پر چڑھ گیا کہ کہیں شیرنی اسے ہی نہ کھا جائے۔  <EOS>   <EOP>  رانی شیرنی نے کہا:”ارے بندر بھیا!تم مجھ سے کیوں ڈر رہے ہو؟تم نے تو میری جان بچائی ہے،میں تمہیں ”شکریہ“ کہتی ہوں،میں تمہارا یہ احسان کبھی نہیں بھولوں گی،آج سے ہم دوست ہیں۔  <EOS>   <EOP>  تمہیں جب بھی میری ضرورت پڑے گی،میں ضرور تمہاری مدد کروں گی۔  <EOS> “ٹِلّو نے کہا:”اچھا!اب مجھے جانا ہو گا،میری امی میرا انتظار کر رہی ہوں گی۔  <EOS> “  <EOP>  رانی شیرنی نے جاتے ہوئے کہا:”ہاں!میرے بھی بچے بھوکے ہیں پھر ملیں گے۔  <EOS> ۔  <EOS> ۔  <EOS> وہ دونوں ایک دوسرے کو ”خدا حافظ“ کہہ کر اپنی اپنی راہ چل دیئے۔  <EOS> “کئی دن ایسے ہی گزر گئے۔  <EOS> دونوں کی آپس میں ملاقات نہیں ہوئی مگر ایک روز رانی شیرنی نے واقعی اپنے دوست کے احسان کا بدلہ چکایا۔  <EOS>   <EOP>  ہوا یوں کہ اس جنگل میں ایک چیتا بھی رہتا تھا جو چھپ چھپ کر جانوروں کا شکار کرتا تھا،ایک بار شکار تلاش کرتے ہوئے وہ اس درخت پر چڑھ گیا جس پر ٹِلّو کا بڑا سا گھر بھی تھا۔  <EOS>   <EOP>  اس وقت ٹِلّو بندر اپنے گھر کی ٹہنی پر لیٹا اخبار پڑھ رہا تھا۔  <EOS> اور اس کی امی کچن میں فروٹ چاٹ بنا رہی تھیں۔  <EOS> چیتے نے انہیں دیکھ کر ہونٹوں پر زبان پھیرتے ہوئے کہا:”واہ! دَگڑو چیتے! آج تو پارٹی ہو گی پارٹی!“  <EOP>  دَگڑو آہستہ آہستہ آگے بڑھا اور ایک دم سے ٹِلّو پر حملہ کر کے اسے اپنے پنجوں میں دبوچ لیا،دَگڑو چیتے نے غصے سے کہا:”اب تجھے کون بچائے گا،بندر کی اولاد؟“بچاؤ! بچاؤ! ارے کوئی تو اس ظالم چیتے سے میری جان بچائے! ٹِلّو چلا چلا کر مدد کے لئے پکارنے لگا۔  <EOS>   <EOP>  اچانک خود کو چھڑانے کی کوشش میں اس کی ٹانگ پھسل گئی اور وہ سیدھا نیچے جا گرا۔  <EOS> دَگڑو چیتا بھی فوراً چھلانگ مار کر نیچے آ گیا اور آہستہ آہستہ بندر کے پاس آتے ہوئے کہنے لگا:”اب تو تمہاری ٹانگ بھی ٹوٹ گئی،بھاگ بھی نہیں سکتے تم!“لیکن اچانک سے دَگڑو رُک گیا اور ڈرتے ہوئے کہنے لگا:”رانی! تم میرے راستے سے ہٹ جاؤ!“  <EOP>  رانی نے کہا”:نہیں!نہیں ہٹوں گی۔  <EOS>   <EOP>  تمہیں نہیں پتا تم نے کس پر حملہ کیا ہے۔  <EOS> میرے دوست پر حملہ کیا ہے،ٹِلّو میرا دوست ہے،ایک بار اس نے میری جان بچائی تھی،پھر رانی نے دَگڑو کو بہت مارا۔  <EOS> اتنا مارا کہ وہ دُم دبا کے وہاں سے بھاگ گیا۔  <EOS> ٹِلّو بندر نے رانی شیرنی کا شکریہ ادا کیا۔  <EOS> رانی نے ٹِلّو سے کہا:”ارے نہیں ٹِلّو بھائی!یہ تو میرا فرض تھا۔  <EOS> “  <EOP>  پیارے بچو!اس کہانی سے ہمیں سبق ملا کر اپنے دوستوں کو مشکل کے وقت اکیلا نہیں چھوڑنا چاہئے،ان کی مدد کرنی چاہئے۔  <EOS> چاہے جتنی ہی بڑی مشکل ہو،ہمیشہ ان کا ساتھ دینا چاہئے۔  <EOS>   <EOP>  <EOT>
